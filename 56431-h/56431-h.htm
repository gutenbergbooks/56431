<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Annali d'Italia, vol. 6, di Lodovico Antonio Muratori
 </title>
	<style type="text/css">
body {margin-left: 10%; margin-right: 10%;}

p {margin-top: .75em; text-align: left; margin-bottom: 0em; line-height: 1.2; text-indent: 1.5em;}
p.indice {text-align: center; font-size: 95%; line-height: 1.5; }

hr {width: 50%; margin-top: 2em; margin-bottom: 1em; margin-left: 25%; margin-right: 25%;}
hr.minor {width: 20%; margin-top: 1em; margin-left: 40%; margin-right: 40%;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}
#coverpage {text-align: center; margin: 3em auto;}

.pad2 {margin-top: 2em;}
.center {text-align: center; text-indent: 0;}

h1,h2 {text-align: center; font-style: normal; font-weight: normal; line-height: 1.5; margin-bottom: .5em;}
h1 {font-size: 200%; margin-top: 2em;}
h2.hidden {line-height: 1em; margin-top: 1em; margin-bottom: 0; visibility: hidden;}

.pagenum {position: absolute; left: 91%; clear: left; font-style: normal;   font-weight: normal; font-size: 65%; text-align: right; color: #999999;   background-color: #ffffff;}

.fnote {font-size: 87%; font-style: italic;}

.small {font-size: 70%;}
.min {font-size: 85%;}
.larger {font-size: 115%;}
.big {font-size: 130%;}
.x-large {font-size: 150%;}
.smcap {font-variant: small-caps;}
.lowercase {text-transform: lowercase;}
.gesperrt {letter-spacing: .2em; margin-left: .2em;}

table {margin-left: 5%; margin-right: 5%; margin-top: 2em; margin-bottom: 2em; width: 90%; font-size: 105%;}
table td {text-align: left; vertical-align: middle; padding-left: 1em; padding-right: 1em; line-height: 1.2em;}
td.br {border-right: 1px solid black; text-align: right; padding-left: 0;}

.br {border-right: thin solid black;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em; text-indent: 0;}

.poem {text-align: left; font-size: 95%; margin: 1em 10%}
.poem p {margin: 0; padding-left: 3em; text-indent: -3em;}

 </style>
  </head>
<body>


<pre>

Project Gutenberg's Annali d'Italia, vol. 6, by Lodovico Antonio Muratori

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Annali d'Italia, vol. 6
       dal principio dell'era volgare sino all'anno 1750

Author: Lodovico Antonio Muratori

Commentator: Gian Francesco Galeani Napione

Release Date: January 25, 2018 [EBook #56431]

Language: Italian

Character set encoding: UTF-8

*** START OF THIS PROJECT GUTENBERG EBOOK ANNALI D'ITALIA, VOL. 6 ***




Produced by Barbara Magni and the Online Distributed
Proofreading Team at http://www.pgdp.net (This file was
produced from images generously made available by The
Internet Archive)






</pre>


<div class="chapter">
<p class="center pad2"><span class="big">ANNALI<br /><br /></span>

<span class="x-large gesperrt">D'ITALIA<br /><br /></span>

<span class="larger">6</span></p>

<hr />
</div>

<div id="coverpage">
  <img src="images/cover.jpg" alt="Copertina" />
</div>

<div class="titlepage">
<h1><span class="min">ANNALI</span><br />

<span class="gesperrt">D'ITALIA</span></h1>

<p class="center">DAL<br />
<br />
<span class="larger"><b>PRINCIPIO DELL'ERA VOLGARE</b><br />
<b>SINO ALL'ANNO 1750</b></span><br />
<br />
<i>COMPILATI</i><br />
<br />
<span class="big gesperrt"><b>DA L. ANTONIO MURATORI</b></span><br />
<br />
E<br />
<br />
<b>CONTINUATI SINO A' GIORNI NOSTRI</b><br />
<br />
<span class="larger"><i>Quinta Edizione Veneta</i></span><br /></p>

<hr class="minor" />

<p class="center">VOLUME SESTO</p>

<hr class="minor" />

<p class="center pad2 gesperrt">VENEZIA</p>

<p class="center small"><b>DAL PREMIATO STAB. DI G. ANTONELLI ED.</b><br />
<br />
<b>1846</b></p>
</div>

<div class="somm">
<hr />

<p class="center big pad2"><a id="indfront"></a><a href="#indice">INDICE</a></p>

<hr />
</div>

<div class="chapter">
<p class="center x-large gesperrt pad2">
<a id="ANNALI_DITALIA"></a>ANNALI D'ITALIA
</p>

<p class="center">
DAL<br />
<br />
<span class="larger">PRINCIPIO DELL'ERA VOLGARE FINO ALL'ANNO 1500</span>
</p>
</div>

<p>
<span class="pagenum" id="Page_9">[9]</span>
</p>

<div class="chapter">
<h2 class="hidden" id="MCCCCLXIV">MCCCCLXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXIV</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Paolo</span> II papa 1.</td>
  </tr>
  <tr>
    <td><span class="smcap">Federigo</span> III imperadore 13.</td>
  </tr>
</table>

<p>
Con tutta l'ansietà di <i>Pio II</i> pontefice
di far una spedizion memorabile contra
de' Turchi, giunti oramai colle tante loro
vittorie e conquiste a minacciar fino la
stessa Italia <span class="fnote">[Raynaldus, Annal. Eccles.]</span>, fin qui non avea potuto
dar compimento all'ardente sua brama
per cagion della guerra suscitata nel regno
di Napoli, in cui anch'egli s'era impegnato.
Ora che vide assicurato sul trono
l'amico suo <i>Ferdinando</i>, ed atterrato
<i>Giovanni duca</i> d'Angiò <span class="fnote">[Giornal. Napol., tom. 21 Rer. Ital.]</span>, il quale nell'anno
presente se ne ritornò a' suoi
paesi in povero stato, ma con fama di
valoroso signore e molto dabbene; si
applicò con tutto vigore a promuovere il
disegno di far grandi imprese in Oriente.
Nel dì 18 di giugno mosse da Roma, ed
inviossi alla volta d'Ancona, città allora
afflitta dalla peste, dove, secondo i concerti
fatti, si aveano a raunar tutte le
genti e navi destinate a procedere contra
de' Turchi, e che da tutte le parti della
<span class="pagenum" id="Page_10">[10]</span>
cristianità colà concorrevano. Lo stesso
pontefice protestava e faceva sapere da
per tutto di voler egli in persona montar
sulla flotta per assistere ed animare i
campioni cristiani <span class="fnote">[Simonetta, Vit. Francisci Sfortiae, lib. 30,
tom. 21 Rer. Ital.]</span>. Non mancarono
maliziosi, i quali credettero tal voce un
colpo di politica solamente per tirar
gente a quell'armata. Aggiungono, che
egli meditava di navigar solamente sino
a Brindisi, e di quivi trovar pretesto di
malattia, o di disunione, per tornarsene,
finito che fosse il verno, a Roma. Ma il
Cardinal di Pavia <i>Jacopo Ammanati</i>, che
seco era, e descrive il suo viaggio, ci assicura <span class="fnote">[Jacobus Papiensis, Comment., lib. 1.]</span>,
essere stato verissimo il proponimento
del pontefice. Arrivato esso
papa ad Ancona, malconcio di salute, si
fermò ad aspettar la flotta veneta, che
dovea giugnere col doge stesso, cioè con
<i>Cristoforo Moro</i>. S'avea anche certezza
che <i>Filippo duca</i> di Borgogna era per venire
in persona. Giunse in oltre gran
gente crocesegnata per imbarcarsi; ma
tra il tardare ad arrivar le navi, ed il non
veder essi capitano alcuno di grido eletto
per comandar l'armata, moltissimi se ne
tornarono alle lor case. Pure, non ostante
l'infermità del corpo, l'intrepido pontefice
<span class="pagenum" id="Page_11">[11]</span>
sollecitava l'impresa. Crescendo intanto
i suoi malori, nel giorno stesso 14 d'agosto,
in cui giunse ad Ancona la flotta dei
Veneziani, peggiorò talmente papa <i>Pio II</i>,
che nella seguente notte rendè lo spirito
a Dio <span class="fnote">[Platina, Vita Pii II. Campanus, in Vita
Pii II.]</span> fra le lagrime de' porporati che
l'aveano seguitato, e di tutti i suoi familiari.
Chi vuol conoscere il maraviglioso
ingegno di questo pontefice, legga ciò che
ne lasciò scritto un altro insigne ingegno,
cioè il cardinal di Pavia suddetto nelle
lettere sue <span class="fnote">[Jacobus Papiensis, Ep. 41, 47, 49.]</span>; oppur legga le opere ed
epistole del medesimo Pio II, ossia d'Enea
Silvio. Per la morte sua restò dipoi troppo
sturbata l'impresa della crociata, e seguitarono
perciò ad andare alla peggio le
cose de' cristiani in Oriente. Col corpo
del defunto pontefice si trasferirono a
Roma i cardinali, ed, entrati in conclave
nel dì 31 d'agosto, come ha il Platina <span class="fnote">[Platina, Vita Pii II.]</span>,
oppure nel dì 30, come scrivono l'Infessura <span class="fnote">[Infessur., Diar., P. II, tom. 3 Rer. Ital.]</span>
e l'autore della Cronica di Bologna <span class="fnote">[Cronica di Bologna, tom. 18 Rer. Ital.]</span>,
elessero papa Pietro Barbo cardinale
di San Marco, ch'era in concetto
di gran politicone le cui azioni si veggono
descritte da Michele Cannesio nella Vita
di lui. Questi prese il nome di <i>Paolo II</i>, e
fu poi coronato nel dì 16 di settembre.
S'applicò ben tosto il novello papa a continuare
i disegni del suo predecessore per
la guerra contra del Turco, con poco successo
nondimeno, andando a finir tutte
le promesse dei principi in belle parole e
pochi fatti.
</p>

<p>
<i>Francesco Sforza</i> duca di Milano, che,
quantunque esibisse delle truppe, pure
meno degli altri si sentiva voglia di accudire
a guerreggiar contro ai Turchi, e
sembra che si ridesse dei preparamenti
già fatti da <i>Pio II</i> <span class="fnote">[Simonetta, Vit. Francisci Sfortiae, lib. 30,
tom. 21 Rer. Ital. Giustiniani, Istoria di Genova,
lib. 5.]</span>, perchè pensava
unicamente a ciò ch'era d'interesse suo
<span class="pagenum" id="Page_12">[12]</span>
proprio; giunse in quest'anno a compiere
la tela sua ordita per insignorirsi di
Genova. Era tuttavia in potere di <i>Luigi
XI</i> re di Francia la città di Savona, che
altro non gli fruttava se non della spesa
per la guarnigione occorrente ad essa e
a tre fortezze ivi esistenti. Coi suoi maneggi
il sollevò da questo peso l'avveduto
duca di Milano, avendone ottenuto da lui
il possesso; al qual fine inviò colà un
corpo di gente. Non passò gran tempo
che Albenga e tutta la riviera occidentale
del Genovesato venne, senza adoperar
la forza, alle sue mani. Questo primo
passo facilitò i seguenti. Trovavasi la
città di Genova da incredibili dissensioni
dei cittadini lacerata. Infin gli stessi Fregosi,
uno de' quali, cioè Paolo arcivescovo,
era anche doge, non serbavano fra
loro migliore armonia che gli altri: tutti
bei preparamenti per far riuscire il cambiamento
delle cose a seconda dei desiderii
del duca di Milano. Dei nobili disgustati
di quello sfasciato governo, oppure
dei banditi dalla patria, non pochi
si accostarono allo Sforza, pregandolo di
liberar la loro città dalla tirannia dell'arcivescovo.
Trasse egli inoltre nel suo
partito con promesse larghe e con assai
lusinghe <i>Ibleto dal Fiesco</i>, <i>Spineta Fregoso</i>
e <i>Prospero Adorno</i>. Ciò fatto, spedì verso
Genova molte brigate di sua gente, che,
unite colle altre raccolte dai fuorusciti,
si presentarono sotto quella. Di più non
occorse perchè l'arcivescovo Paolo coi
suoi aderenti, dopo aver ben presidiato
il castelletto, si ritirasse per mare fuori
della città. Pochi giorni passarono che,
per opera specialmente d'Ibleto, entrarono
le armi sforzesche nella città, fu acclamato
per loro signore il duca di Milano,
e da lì a non molto anche il castelletto
gli aprì le porte. Allorchè comparvero
a Milano gli ambasciatori di Genova,
si studiò il duca di riceverli con istraordinaria
magnificenza, e li rimandò ben
contenti. Così egli coll'acquisto di quella
possente città accrebbe di molto la potenza
sua, e nella stessa città tornò la
<span class="pagenum" id="Page_13">[13]</span>
quiete e la giustizia che da gran tempo
ne erano sbandite.
</p>

<p>
Già si accennò la corrotta fede di
Ferdinando re di Napoli: in quest'anno
ancora se ne provarono i mali effetti.
Grandissimo signore era <i>Marino Marzano</i>,
perchè possedeva il principato di
Rossano, il ducato di Sessa ed altre città
e terre, riferite dall'autore dei Giornali
di Napoli <span class="fnote">[Giornali Napolet., tom. 22 Rer. Ital.]</span>. Per la pace fatta nel precedente
anno con Ferdinando, egli se ne
vivea assai quieto. Ma Ferdinando, che
non sapea perdonare a chi l'avea offeso, e
nulla curava i giuramenti da sè fatti, fingendo,
nel principio di giugno dell'anno
presente <span class="fnote">[Cronica di Bologna, tom. 18 Rer. Ital.]</span>, di andare a caccia, quando fu
ai confini di Sessa, mostrò desiderio grande
di abbracciare il duca e il figliuolo, a
cui avea già promessa in moglie <i>Beatrice</i>
sua figliuola, cioè quella che divenne poi
regina d'Ungheria. Andato il duca, fu preso
e posto senza speroni sopra una muletta,
e condotto alle prigioni di Napoli.
Occupò il re tutti i di lui Stati, ed imprigionò
anche i di lui figliuoli, non senza
grave taccia del duca di Milano e di Alessandro
Sforza, perchè, fidandosi di
loro, ed avendo dati loro in ostaggio tre
suoi castelli, s'era esso duca indotto al
precedente accordo, accorgendosi troppo
tardi d'essere stato tradito anche da loro.
Grande apprensione e timore concepirono
per questa infedeltà di Ferdinando
<i>Jacopo Piccinino</i> e i <i>Caldoreschi</i>, troppo
chiaro conoscendo che poco capitale potea
farsi delle parole e della fede di questo
re. Infatti egli pelò poscia non poco
essi Caldoreschi, e loro tolse molti Stati
che godeano in Abbruzzo. Del Piccinino
parleremo all'anno seguente. Degno è
intanto <i>Cosimo de Medici</i> che si faccia
menzione di sua morte, accaduta nel dì
primo d'agosto dell'anno presente <span class="fnote">[Ammirati, Istor. Fiorent., lib. 23. Raphael.
Volaterran., lib. 5.]</span>,
perch'egli fu uno de' più accreditati personaggi
di questo secolo, e riputato fra i
<span class="pagenum" id="Page_14">[14]</span>
privati cittadini il maggiore e più ricco
d'Italia. Colla sua saviezza e destrezza
gran tempo governò ed aggirò come a
lui piacque la repubblica fiorentina, e lasciò
inestimabili ricchezze a Pietro suo
figliuolo, ma non già il suo senno. Venne
anche a morte in quest'anno nel dì
19 di gennaio <span class="fnote">[Benvenuto da San Giorgio, Istoria del Monferrato,
tom. 23 Rer. Ital.]</span>, in Casale <i>Giovanni IV</i>
marchese di Monferrato senza prole, epperò
gli succedette <i>Guglielmo</i> suo fratello,
di cui più volte abbiam parlato di
sopra.
</p>

<hr />
</div>

<div class="chapter">
<h2 class="hidden" id="MCCCCLXV">MCCCCLXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXV</span>. Indiz. <span class="smcap lowercase">XIII</span>.</td>
  </tr>
  <tr>
    <td><span class="smcap">Paolo</span> II papa 2.</td>
  </tr>
  <tr>
    <td><span class="smcap">Federigo</span> III imperadore 14.</td>
  </tr>
</table>

<p>
Grande inquietudine avea data negli
anni addietro ai papi e a Roma il conte
d'Anguillara, cioè <i>Everso degli Orsini</i>,
ma nemico degli altri Orsini. Per cagion
sua non erano in verun tempo sicure le
strade, perchè, facendo il mestiere dei
masnadieri, assassinava i pellegrini. Sotto
il suo comando si contavano, o per eredità
o per occupazione, Carbognano, Caprarola,
Ronciglione, Vetralla, e nove
altre belle castella e terre <span class="fnote">[Jacobus Papiensis, Comment., lib. 2. Cannesius,
Vit. Paul. II, P. II, tom. 3 Rer. Ital.]</span>. Appena
creato fu papa <i>Paolo II</i>, che quest'uomo
malvagio andò a rendere conto delle azioni
sue al tribunale di Dio, restando
suoi eredi due suoi figliuoli <i>Francesco</i> e
<i>Deifobo</i>. Avvezzi amendue alla vita del
padre, cominciarono tosto anch'essi a
ricalcitrare agli ordini del pontefice, che
li volea astrignere a rendere il maltolto.
Perciò papa Paolo all'improvviso spinse
loro addosso le sue armi col rinforzo di
altre ottenute dal <i>re Ferdinando</i>; e in
poco tempo e senza molta fatica li spogliò
di tutti i loro Stati, ed essi confinò
nelle carceri romane. <i>Niccolò Forteguerra</i>
cardinale legato fu adoperato in questa
impresa; e benchè paressero inespugnabili
le rocche loro, pure in breve le
<span class="pagenum" id="Page_15">[15]</span>
ridusse all'ubbidienza del papa <span class="fnote">[Jacobus Papiensis, Comment., lib. 2.]</span>. <i>Malatesta
Novello</i> de' Malatesti, fratello di
<i>Sigismondo</i>, godeva in sua porzione le
città di Cesena e di Bertinoro. Durante
la guerra fatta da papa <i>Pio II</i> a Sigismondo,
perchè impiegò le armi sue in
favor del fratello, incorse nella disgrazia
di quel pontefice. Abbandonato anche
egli dalla fortuna, ricorse alla clemenza
di Pio, ed ottenne grazia, con obbligo
nondimeno che, dopo sua morte senza
figliuoli, quel dominio tornasse alla santa
Sede. Per sicurezza di questi patti
prestarono solenne giuramento ai ministri
del papa i popoli di quelle città. Avvenne
appunto nel presente anno la morte
d'esso Malatesta. Era in questi tempi ito
Sigismondo signor di Rimini al servigio
de' Veneziani, e militava in Levante, contra
de' Turchi. <i>Roberto</i> suo figliuolo bastardo,
che, nella lontananza del padre,
governava Rimini, corse immantenente
a Cesena e a Bertinoro, pretendendo la
eredità dello zio, di modo che, arrivati i
ministri pontifizii per prenderne il possesso,
trovarono chi s'era levato più di
buon'ora che essi. Tuttavia da lì ad alcuni
giorni, accortosi Roberto che i cittadini
di Cesena voleano mantener la
parola data al papa, se n'andò con Dio,
e quella città tornò in potere della santa
Sede, e non andò molto che anche Bertinoro
fece lo stesso.
</p>

<p>
In grande ansietà ed irresoluzione
si trovava nell'anno addietro, siccome
accennai, il conte <i>Jacopo Piccinino</i> <span class="fnote">[Cronica di Bologna, tom. 18 Rer. Ital. Simonetta,
Vit. Francisci Sfortiae, tom. 21 Rer. Ital.
Cristoforo da Soldo, Ist. Bresc., tom. eod., ed altri.]</span>,
perchè il funesto esempio del duca di
Sessa gli facea leggere nel cuore del <i>re
Ferdinando</i>, benchè in apparenza amico,
dei torbidi pensieri anche contra di lui,
per essergli stato nemico. Ne scrisse a
<i>Francesco Sforza</i> duca di Milano; e questi
colle più belle parole del mondo, non
solamente l'affidò, ma anche si mostrò
tutto per lui; anzi l'invitò a Milano, per
<span class="pagenum" id="Page_16">[16]</span>
unire finalmente seco <i>Drusiana</i> sua figliuola,
a lui tanto tempo prima promessa
in moglie. Tuttavia neppur si
fidava il Piccinino di Francesco Sforza,
ben sapendo egli che con tutto il bel
dire di Giovanni Simonetta nella di lui
Vita, alle occorrenze lo Sforza, somigliante
ad altri suoi pari, non si facea
scrupolo di anteporre l'utile all'onesto.
Era il Piccinino per questi tempi <span class="fnote">[Cronica di Ferrara, tom. 24 Rer. Ital.]</span> in
sommo credito di valore e di perizia
nell'armi; avea sotto le sue bandiere
non poche squadre di bravi combattenti;
per privilegio portava il cognome delle
case di Aragona e Visconte <span class="fnote">[Cronica di Bologna, tom. 18 Rer. Ital.]</span>, possedeva
Sulmona, Cività di Penna, Francavilla,
Cività di Santo Angelo, il contado
di Campobasso, ed altre terre da lui occupate
nel regno di Napoli. Però di lui
solo avea apprensione o paura il re Ferdinando,
e non ne era privo lo stesso
duca di Milano. Se non s'inganna Cristoforo
da Soldo, scrittore di questi tempi,
i Fiorentini e Bolognesi l'assicurarono
che andasse a Milano. Andò nel mese di
agosto dell'antecedente anno; e infatti ricevè
sommi onori e carezze da Francesco
Sforza, e quivi sposò la di lui figliuola
Drusiana. Tante finezze e sì bel parentado
il fecero infine cader nella rete. Lo
andava consigliando il duca Francesco <span class="fnote">[Cristoforo da Soldo, Istoria Bresc., tom. 21
Rer. Ital.]</span>
di passare a Napoli, per sigillar la buona
amistà col re Ferdinando; e benchè il
cuor gli dicesse che gliene avverrebbe
del male, e ripugnasse gran tempo, e
tanto più perchè il duca Borso signor
di Ferrara, suo grande amico, gli andava
scrivendo di non fidarsi; pure tante promesse
e speranze gli furono cacciate in
corpo, che si lasciò indurre al viaggio
di Napoli. Partissi egli da Milano nel
mese di maggio, accompagnato sempre
da <i>Pietro Posterla</i> segretario del duca di
Milano; ed arrivato a Napoli col salvocondotto
del re, sel vide venire incontro
<span class="pagenum" id="Page_17">[17]</span>
lui stesso, che con somma allegrezza lo
accolse ed introdusse nella sua corte,
dove per 27 giorni il trattenne. Poscia
nel dì 24 di giugno, festa di s. Giovanni
Batista, sotto pretesto di volergli mostrare
il suo tesoro, seco il condusse nel
castello, e quivi il fece mettere in prigione.
Furono svaligiati i suoi soldati,
preso ancora Francesco di lui figliuolo;
e il re mandò tosto a prendere la tenuta
di tutte le di lui terre, che il misero avea
consegnato, durante la sua lontananza,
a <i>Tommaso Tebaldi</i> Bolognese, uffiziale
del duca di Milano. Da lì a non molto fu
strangolato in carcere il Piccinino per
ordine del re, il quale fece dargli onorevole
sepoltura, e spargere voce che, nel
voler egli salire ad un'alta finestra per
veder le navi regie che tornavano con
trionfo, caduto, s'era rotto l'osso del
collo. Gran mormorazione per cotal tradimento
fu per tutta l'Italia, e n'ebbe
incredibil vituperio non meno Ferdinando
che Francesco Sforza, non si potendo
cavar di testa alla gente che anche lo
stesso Sforza avesse tenuto mano al tradimento;
laonde si dicea dappertutto
che il duca l'avea mandato alla beccheria,
ed essere il re stato il suo boia. Tornossene
poi l'infelice <i>Drusiana</i> nell'ottobre
dall'Abbruzzo alla casa paterna, dopo
avere servito di zimbello alla rovina del
consorte.
</p>

<p>
Nell'aprile di questo medesimo anno
era venuto a Milano <i>don Federigo</i> d'Aragona,
spedito colà dal <i>re Ferdinando</i> suo
padre, con accompagnamento di molta
nobiltà e di quattrocento cavalli <span class="fnote">[Simonetta, Vit. Francisci Sfortiae, tom. 21
Rer. Italic. Cristoforo da Soldo, Istoria Bresciana,
tom. eod.]</span>, per
condurre a Napoli <i>Ippolita</i> legittima figliuola
di <i>Francesco duca</i> di Milano, da
molto tempo destinata in moglie di <i>Alfonso
duca</i> di Calabria, primogenito del
re. Nel dì 25 d'aprile arrivò a Bologna,
e vi tornò colla sposa suddetta nel dì 17
di giugno, e con una comitiva splendida
di più di mille persone. Giunta che fu
<span class="pagenum" id="Page_18">[18]</span>
questa nobil brigata a Siena, perchè si
ebbe nuova della prigionia del conte
Jacopo Piccinino, quivi si fermò sino al
fine d'agosto, per intendere la risoluzione
del duca di Milano, il quale non mancò
di far delle smanie per l'accidente contro
la fede occorso a chi era suo genero;
ma infine si lasciò passar la collera, e
ordinò alla figliuola Ippolita di continuare
il viaggio. Pervenne essa a Napoli nel dì
14 di settembre, giorno in cui fu l'ecclissi
del sole, e furono fatte per molti
dì solennissime feste, giostre e bagordi <span class="fnote">[Istor. Napol., tom. 23 Rer. Ital.]</span>.
<i>Filippo Maria Sforza</i>, fratello della duchessa
Ippolita, che l'avea accompagnata
colà, ne ebbe in ricompensa il ducato di
Bari. Riuscì al re Ferdinando, nel dì 29
di giugno dell'anno presente <span class="fnote">[Giornal. Napolet., tom. 21 Rer. Ital.]</span>, dopo
alcuni giorni d'assedio, di ridurre alla
sua divozione l'isola d'Ischia. Fu questo
l'ultimo anno della vita di Lodovico duca
di Savoia, principe di gran nome, essendo
stato rapito dalla morte nel dì 29 di
gennaio <span class="fnote">[Guichenon, Hist. de la Maison de Savoye,
tom. 1.]</span>. Lasciò una numerosa figliuolanza
di maschi, il primogenito dei quali
<i>Amedeo IX</i> gli succedette nei ducal dominio,
siccome ancora di femmine, fra
le quali <i>Carlotta</i> fu moglie di <i>Luigi XI</i>
re di Francia, e <i>Bona</i> divenne moglie di
<i>Galeazzo Maria Sforza</i> duca di Milano.
Morì parimente in quest'anno <i>Lorenzo
Valla</i>, celebre letterato, oriundo di Piacenza,
nato in Roma e nobile romano.
</p>

<hr />
</div>

<div class="chapter">
<h2 class="hidden" id="MCCCCLXVI">MCCCCLXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXVI</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Paolo</span> II papa 3.</td>
  </tr>
  <tr>
    <td><span class="smcap">Federigo</span> III imperadore 15.</td>
  </tr>
</table>

<p>
Con somma tranquillità passava in
questi tempi sua vita <i>Francesco Sforza</i> duca
di Milano <span class="fnote">[Simonetta, Vit. Francisci Sfortiae, lib. 31,
tom. 21 Rer. Ital.]</span>. Per le molte obbligazioni
che egli professava a <i>Luigi XI</i> re di
Francia, il quale, trovandosi allora in
una pericolosa guerra, a lui mossa dal
<span class="pagenum" id="Page_19">[19]</span>
duca di Borgogna, e da altri principi del
sangue reale, faceva, in vigor della lega
collo Sforza, istanza d'aiuti, gl'inviò
<i>Galeazzo Maria</i> conte di Pavia suo primogenito
in soccorso con quattro migliaia
di cavalli e due mila fanti <span class="fnote">[Cristoforo da Soldo. Istor. Bresc., tom. 21
Rer. Ital.]</span>, che fecero
conoscere in quelle parti non vano il
credito della milizia sforzesca. Per attestato
di Tristano Caracciolo, dopo l'acquisto
di Milano egli visse sempre inquieto
pel timore che i Franzesi venissero
coll'armi a far valere le lor pretensioni
sopra quel ducato; e però si studiò sempre
di tenerseli amici. Ma ecco la morte venire
a metter fine al governo e alla vita del
duca di Milano nel dì 8 di marzo. Quanto
più si rifletterà alle azioni di questo invitto
principe, tanto più si conoscerà non
insussistente la credenza d'alcuni, che da
moltissimi secoli in qua non avea l'Italia
prodotto un eroe sì glorioso, come fu
<i>Francesco Sforza</i>, in cui si unì un mirabil
valore e un rarissimo senno. In ventidue
battaglie che diede, sempre ne uscì vincitore,
nè mai fu vinto da alcuno. Di bassissimo
stato cominciò <i>Sforza Attendolo</i>
suo padre la fortuna della propria casa;
ma il figliuolo Francesco con passi giganteschi
la condusse sì innanzi, che
giunse in fine a signoreggiare il nobilissimo
ducato di Milano, e la superba città
di Genova colla Corsica, e a conseguir
tal fama, che certo merita d'essere messo
in confronto coi più gran capitani della
antichità, e annoverato fra i personaggi
più illustri nella storia d'Italia. Giovanni
Simonetta, che ne scrisse diffusamente
la Vita, ci lasciò ancora una dipintura
de' suoi costumi e delle maniere del suo
governo, ma con dimenticar nella penna
gli eccessi della sua lussuria ed altri suoi
difetti. Lasciò dopo di sè una figliuolanza
numerosa, a lui procreata da <i>Bianca
Visconte</i>, cioè <i>Galeazzo Maria</i> primogenito,
<i>Filippo Maria</i>, <i>Sforzino</i>, <i>Lodovico</i>,
<i>Ottaviano</i> ed <i>Ascanio</i>, oltre alle femmine
e a varii bastardi. Ma niun di quei figliuoli
<span class="pagenum" id="Page_20">[20]</span>
ereditò il giudizio e le buone doti del
padre; e però un sì ben piantato dominio
cominciò in breve a traballare, e tutto
infine precipitò. Trovavasi allora in Francia
<i>Galeazzo Maria</i> suo successor nel ducato;
ed avvisato con corrieri della morte
del padre, si mise tosto in viaggio verso
l'Italia, ma travestito, perchè non mancavano
signorotti in questo secolo che
faceano la caccia ai gran signori passanti
per le lor terre, e bisognava che si
riscattasse chi v'era colto. <i>Niccolò III
marchese</i> estense e signor di Ferrara,
siccome dicemmo, volendo, nell'anno
1414, passare in Francia, fu ritenuto da
uno dei marchesi del Carretto, e molto
vi volle a liberarlo. Corse un somigliante
pericolo anche Galeazzo Maria alla Badia
della Novalesa; ma ebbe la fortuna
di salvarsi, e di arrivar sano sul Novarese,
con far poi la sua solenne entrata in
Milano come duca nel dì 20 di marzo.
Per la buona provvision di sua madre
non seguì tumulto alcuno interno nel ducato;
nè movimento in contrario fecero
le vicine potenze, ancorchè si dubitasse
non poco de' Veneziani. A questa quiete
contribuì ancora il pontefice <i>Paolo II</i>
con lettere esortatorie ai principi, acciocchè
non turbassero la pace d'Italia. Concorsero
poi a Milano le ambascerie dei
principi italiani e del re di Francia; ma
non si vide, secondo alcuni, comparir
quella de' Veneziani. Marino Sanuto
non di meno attesta <span class="fnote">[Marino Sanuto, Istor. Venet., tom. 22 Rer.
Italic.]</span> che vi mandarono;
ed è poi certo avere il novello
duca inviati loro i suoi ambasciatori per
raccomandare a quella potente repubblica
i suoi Stati, e n'ebbe dolci e
buone parole.
</p>

<p>
Fu in quest'anno afflitto il regno di
Napoli dai tremuoti <span class="fnote">[Istoria Napol., tom. 23 Rer. Ital.]</span>. Avea ben perdonato
il re <i>Ferdinando</i> colla bocca, ma non
col cuore (cuore in cui bollivano sempre
pensieri di vendetta), ad <i>Antonio Santiglia</i>
marchese di Cotrone e conte di Catanzaro,
<span class="pagenum" id="Page_21">[21]</span>
stato suo ribello nella guerra passata. Nell'anno
presente, a dì 26 di gennaio, il fece
imprigionare, maggiormente con ciò dando
a conoscere che balorderia era il fidarsi
di lui dopo averlo offeso. S'era cominciata
a guastar in Firenze la nuova armonia
fra i cittadini dopo la morte del
magnifico <i>Cosimo de Medici</i> <span class="fnote">[Jacobus Papiensis, Comment., lib. 3. Ammirati,
Istor. di Firenze, lib. 23.]</span>. Fra gli
altri <i>Lucca de' Pitti</i> potente cittadino, o
per invidia del ricco e felice stato della
casa de Medici, oppure per zelo, parendogli
pregiudiziale alla libertà della repubblica
la prepotenza de' Medici, formò
una fazione, per abbattere <i>Pietro</i> figliuolo
d'esso Cosimo, e giunse anche a tramar
insidie contro la di lui vita. Per tali
sconcerti fu qualche movimento d'armi
in Italia. <i>Galeazzo Maria duca</i> di Milano
prese la protezione di Pietro de Medici,
ed avea in Romagna più di due mila cavalli
pronti ai bisogno. Era all'incontro
assistito il Pitti da duca Borso Estense,
signor di Ferrara, il quale avea spedito
a' confini di Pistoia <i>Ercole Estense</i> suo
fratello con mille e trecento cavalli e
molta fanteria <span class="fnote">[Cronica di Bologna, tom. 18 Rer. Ital.]</span>. Ma in quest'anno
nulla di più accadde per conto della
guerra. In Firenze bensì prevalse la fazione
de' Medici, in guisa tale che Luca dei
Pitti andò a basso. <i>Niccolò Soderini, Diotisalvi
Neroni, Antonio Acciaiuoli</i> ed altri
partigiani de' Pitti furono mandati ai
confini; e così per ora restò non già
estinto, ma sopito quel fuoco. Attese in
questi tempi il <i>pontefice Paolo</i> a riformare
alcuni degli abusi della sacra sua
corte, spezialmente con levare molti
traffici simoniaci <span class="fnote">[Raynaldus, Annal. Eccl.]</span>. E perchè l'uffizio
degli abbreviatori era screditato per le
esazioni esorbitanti che vi si commettevano,
lo abolì; il che fece montare in
collera <i>Bartolomeo Sacchi</i> Cremonese, cognominato
<i>il Platina</i>, perchè nato in Piadena,
terra del Cremonese, scrittor celebre,
che era uno degli stessi abbreviatori.
<span class="pagenum" id="Page_22">[22]</span>
Scrisse egli perciò un'insolente lettera
al papa, e ne disse poi quanto male seppe
nelle Vite dei romani pontefici. Un gran
flagello delle provincie cristiane, massimamente
delle chiese e de' monisteri,
erano da gran tempo i legati apostolici, che
bottinavano a più non posso, dovunque
si stendeva la lor giurisdizione. Con salutevol
bolla mise il pontefice quel freno e
rimedio che potè a sì fatto scandalo ed
invecchiato disordine. Avvenne ancora
che nel dì 28 di gennaio dell'anno presente <span class="fnote">[Cronica di Bologna, tom. 18 Rer. Ital.]</span>
 da alcuni congiurati fu preso
<i>Cecco degli Ordelaffi</i> signor di Forlì,
odiato dai più per le molte sue ribalderie;
e, ciò fatto, fu subito chiamato a
quella signoria <i>Pino degli Ordelaffi</i>, fratello
d'esso Cecco. Negli Annali di Forlì <span class="fnote">[Annal. Foroliviens., tom. 22 Rer. Ital.]</span>
solamente si legge che Cecco, dopo
lunga infermità, morì nel dì 22 d'aprile.
Cominciarono in questi tempi dei gravi
dissapori fra papa <i>Paolo II</i> e il <i>re Ferdinando</i>.
S'era messo in testa l'ultimo di
voler che esso pontefice gli sminuisse il
censo di Napoli. Trovò una testa forte
che non volle punto condiscendere ai di
lui voleri.
</p>

<hr />
</div>

<div class="chapter">
<h2 class="hidden" id="MCCCCLXVII">MCCCCLXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXVII</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Paolo II</span> papa 4.</td>
  </tr>
  <tr>
    <td><span class="smcap">Federigo III</span> imperadore 16.</td>
  </tr>
</table>

<p>
Saltò fuori in quest'anno una guerra
inaspettata, che per buona fortuna
non fu di lunga durata <span class="fnote">[Ammirati, Istor. di Firenze, lib. 23. Cronica
di Bologna, tom. 18. Rer. Ital. Jacobus Papiensis,
Comment., lib. 3.]</span>. I fuorusciti fiorentini,
ricche e potenti persone, s'erano
in buona parte ridotti negli Stati della
repubblica veneta. Fecero spezialmente
capo a <i>Bartolomeo Coleone</i> Bergamasco,
generale allora delle milizie venete, e lo
attizzarono a volere dar loro aiuto. Comunicò
Bartolomeo le lor proposizioni
al senato veneto, e queste non dispiacquero.
Ma per mostrar di non rompere i
<span class="pagenum" id="Page_23">[23]</span>
capitoli della pace, fecero vista di licenziare
Bartolomeo lor generale, e ch'egli,
come da sè, volesse aiutare i fuorusciti
fiorentini. Niuno non di meno v'era che
non iscorgesse fatta d'ordine loro e coi
lor danari la massa di gente che nei
loro Stati andava facendo il Coleone,
personaggio per questi tempi creduto uno
de' più valorosi e sperti capitani di
guerra. Con esso lui s'andarono ad unire
<i>Alessandro Sforza</i> signore di Pesaro, e
<i>Costanzo</i> suo figliuolo colle lor brigate,
<i>Ercole d'Este</i> fratello del <i>duca Borso</i> <span class="fnote">[Cronica di Ferrara, tom. 24 Rer. Ital.]</span>,
<i>Pino degli Ordelaffi</i> signor di Forlì, <i>Marco</i>
e <i>Lionello de' Pii</i> signori di Carpi, <i>Galeotto
Pico</i> signor della Mirandola, ed
altri capitani, che formarono un'armata
di quasi quindici mila persone. Abbondava
in questo secolo l'Italia di valenti
condottieri d'armi. L'autore della Cronica
di Bologna <span class="fnote">[Cronica di Bologna, tom. 18 Rer. Ital.]</span> sotto il presente anno
ci lasciò il catalogo dei più rinomati
dal 1401 sino a questi giorni. Imperciocchè
in uso era che i nobili più qualificati
e potenti facessero e tenessero in piedi
molte compagnie d'armati a cavallo e
a piedi, per prendere poi servigio, dove
tornava loro il conto, come venturieri.
<i>Astorre de' Manfredi</i> signor di Faenza,
dopo aver preso soldo dai Fiorentini,
allettato dalle maggiori offerte dei Veneziani,
alzò le loro bandiere. Ora i Fiorentini,
che scoprirono tosto da chi
veniva e dove tendeva questo temporale,
si misero anch'essi sollecitamente in
arnese; e fatta lega col <i>re Ferdinando</i> e
<i>Galeazzo Maria duca</i> di Milano, elessero
per lor generale il prode conte d'Urbino
Federigo, e lo spedirono colle lor genti
in Romagna. Altra gente venne colà spedita
dal re di Napoli, e sei mila combattenti
mandò ad unirsi con loro Galeazzo
Maria, e comparve egli stesso al campo.
Non fidandosi i Fiorentini che questo
giovinetto principe di cervello alquanto
bizzarro non tirasse a far qualche salto
<span class="pagenum" id="Page_24">[24]</span>
pregiudiziale al lor saggio generale, mostrarono
gran voglia di vederlo in Firenze,
ed egli vi andò. In questo tempo
essendo venuto col suo fiorito esercito
Bartolomeo Coleone in Romagna, ed
avendo occupate alcune poche castella
dei Fiorentini, dacchè si vide all'incontro
un pari esercito della lega, si ritirò sul
Bolognese alla Molinella, e gli tennero
dietro gli altri. Quivi poi nel dì 25 di
luglio, festa di san Jacopo, vennero alle
mani queste due armate, e la battaglia durò
dalle sedici ore sino alla nera notte con
gran valore d'entrambe le parti. A niuna
d'esse toccò la vittoria; molti cavalli
furono sbudellati, e morte o ferite più di
mille persone. Fra gli ultimi si contò <i>Ercole
Estense</i>, che dopo aver più ore valorosamente
combattuto, malamente ferito
in un piede, stette poi gran tempo in pericolo
della vita, ma, guarito che fu,
rimase zoppo sino che visse.
</p>

<p>
Niun'altra azion di rilievo fecero poi
questi due eserciti, se non di divorare il
distretto di Bologna, di Ravenna e di
Faenza. Terminarono così tutte le bravure
di Bartolomeo da Bergamo. Sdegnato
dopo il suo ritorno da Firenze il
duca Galeazzo Maria, perchè il conte
d'Urbino non l'avesse aspettato al fatto
d'armi, ed insieme affrettato da <i>Guglielmo
marchese</i> di Monferrato suo collegato,
al quale in questi giorni avea mossa
guerra Filippo fratello del duca di Savoia,
se ne tornò con due mila cavalli a
Milano. Ma fu ristorata in breve questa
mancanza dall'arrivo d'<i>Alfonso duca</i> di
Calabria, primogenito del <i>re Ferdinando</i>,
con molte squadre di genti d'armi. Si
venne poi in chiaro che le mire de' Veneziani,
se camminavano ben le faccende
di Bartolomeo lor generale, erano di assalire
il ducato di Milano <span class="fnote">[Jacobus Papiensis, Comment. Ammirati
Istor. di Firenze. Corio, Istor. di Milano.]</span>. A questo
fine con ottanta mila ducati d'oro aveano
indotto <i>Amedeo duca</i> di Savoia ad
inviar <i>Filippo</i> suo fratello, se crediamo
<span class="pagenum" id="Page_25">[25]</span>
a Cristoforo da Soldo <span class="fnote">[Cristoforo da Soldo, Istor. di Brescia,
tom. 21 Rer. Ital.]</span>, con parecchie
migliaia d'armati contra del marchese
di Monferrato collegato del duca di Milano.
Ma, interpostosi il re di Francia,
seguì pace nel dì 14 di novembre fra
essi duchi e il marchese. Presso Benvenuto
da San Giorgio <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span> se ne legge lo strumento.
Fecero anche i Veneziani nello
stesso tempo rompere guerra ai Genovesi
da <i>Uberto del Fiesco</i>: con suo danno
nondimeno, perchè gli furono tolte
tutte le sue castella. Intanto <i>Borso Estense</i>
duca trattava forte di pace, e a
Ferrara per questo andarono i deputati
delle potenze guerreggianti. Passò il presente
anno senza che si venisse a concordia.
Vi pose poi le mani il papa, e,
siccome dirò, la conchiuse egli nell'anno
seguente. Si ridussero intanto le armate
a' quartieri d'inverno, e niuno ebbe occasion
di ridere, fuorchè i ladroni soldati,
che si andarono a goder le fatiche
delle loro unghie.
</p>

<hr />
</div>

<div class="chapter">
<h2 class="hidden" id="MCCCCLXVIII">MCCCCLXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXVIII</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Paolo II</span> papa 5.</td>
  </tr>
  <tr>
    <td><span class="smcap">Federigo III</span> imperadore 17.</td>
  </tr>
</table>

<p>
Giacchè con tutto il suo buon volere,
e con fatica ed applicazione continua,
non veniva fatto al duca Borso signor di
Ferrara d'introdur pace fra le potenze
nemiche, s'applicò a questa impresa il
pontefice stesso, e ne trattò caldamente
co' ministri de' principi suddetti <span class="fnote">[Jacob. Papiens., Comment., lib. 4. Raynal.,
Annal. Eccles. Ammirat., Istor. Fiorent., lib. 23.]</span>. Anche
egli vi trovò degli ostacoli senza fine.
Prese perciò un ripiego, che parve strano
e nuovo a non pochi. Cioè formò egli
stesso gli articoli della pace, come parve
al giudizio suo, e nel dì della Purificazion
della Vergine, giorno due di febbraio,
imperiosamente li pubblicò, con intimar
la scomunica riserbata a sè stesso
per chi non gli accettasse. Per essi articoli
<span class="pagenum" id="Page_26">[26]</span>
principalmente si ordinava che si
restituisse l'occupato nella presente
guerra; e si dichiarava <i>Bartolomeo Coleone</i>
generale della sacra lega contro ai
Turchi, coll'assegno annuo di cento mila
ducati d'oro, da pagarsegli da' collegati,
secondo la tassa e ripartizione del peso
ivi determinata. Non tardarono i Veneziani
a sottoscrivere quegli articoli; ma
il <i>re Ferdinando</i>, il <i>duca di Milano</i> e i
<i>Fiorentini</i> rigettarono concordemente
ciò che riguardava il Coleone, maravigliandosi
forte che il papa, il qual poco
fa avea tanto detestata la di lui mossa,
turbatrice ingiusta della pace d'Italia,
in vece di castigarlo, ora volesse premiarlo,
e colle borse altrui. Attribuivano
essi questo procedere del papa all'esser
egli veneziano, e al volere perciò far servigio
a' Veneziani, e ad un suddito loro.
E di un uomo tale come mai poteano
fidarsi gli altri principi? Nè parea loro
giusto di aver da mantenere alla repubblica
veneta un capitano, anzi, come essi
diceano, un pubblico ladrone. Impuntò
il papa a voler sostenere il suo decreto,
e non men gli altri a rigettarlo, con prepararsi
ad appellare al futuro concilio.
Ma mitigato il pontefice dal duca Borso,
lasciata andare la pretensione del generalato
di Bartolomeo, nel dì 25 d'aprile
pubblicò solennemente la pace, e questa
venne abbracciata da ognuno, e tornò
la quiete in Italia per quel che riguarda
la guerra grande; perciocchè ne insorse
una picciola tra il papa e il re Ferdinando
a cagione del ducato di Sora.
Questo nella precedente guerra del regno
di Napoli era venuto in mano di
<i>papa Pio II</i> con certa connivenza di
Ferdinando, che in quelle necessità nulla
sapea negare al pontefice suo gran protettore.
Ma dacchè egli si trovò libero
dagl'impacci del duca d'Angiò, e forte
in sella, pretese la restituzion di quello
Stato, come dipendenza del suo regno.
Ordinò ancora ad <i>Alfonso</i> duca di Calabria
suo figliuolo che, nel ritornar dalla
Toscana colle sue milizie, mettesse presidio
<span class="pagenum" id="Page_27">[27]</span>
nella rocca della Tolla; e fu ubbidito.
Mosse in oltre l'armi per ispossessar
la Chiesa del ducato di Sora; ma
si ritenne, contentandosi dipoi che l'affare
fosse ventilato e riconosciuto per
giustizia, con accusarlo intanto d'ingratitudine
la corte romana, la quale colla
spesa di più di novecento mila scudi di
oro gli avea mantenuta la corona sul
capo.
</p>

<p>
All'anno presente appartiene una
bellissima lettera, scritta da <i>Jacopo Ammanati</i>
cardinal di Pavia, uomo di gran
sapere e saviezza, al cardinale <i>Francesco
Gonzaga</i> <span class="fnote">[Raynaldus, Annal. Eccles. Jacobus Papiensis,
Epist. 280.]</span>, dove tratta dei doveri dei
romani pontifici e de' cardinali, con una
lettera allo stesso <i>papa Paolo II</i>, in cui
ripruova come indecenti i giuochi e gli
spettacoli carnevaleschi dati dal papa
medesimo al popolo romano, e va toccando
con lieve mano la di lui vanagloria
in varie azioni. Nel dì 10 di dicembre
dell'anno corrente <span class="fnote">[Cronica di Ferrara, tom. 24 Rer. Ital.]</span> giunse a Ferrara
con circa secento cavalli <i>Federigo III
imperadore</i>, accolto con sommo onore e
magnificenza dal <i>duca Borso</i>, e nel dì 12
continuò il viaggio alla volta di Roma,
dove pervenne la notte della vigilia del
Natale del Signore. Portatosi a dirittura
alla basilica vaticana, dove il papa avea
giù cominciato il divino uffizio, fu da lui
ricevuto coi soliti onori, ed assistè alla
pia funzione, trattato poi magnificamente
nei seguenti giorni. Chi disse essersi egli
trasferito colà per compiere un voto <span class="fnote">[Trithemius, Hist.]</span>,
e chi per far confermare dal pontefice la
sua successione nei regni d'Ungheria e di
Boemia. Parlossi ancora non poco della
guerra contra de' Turchi; nè il papa lasciò
indietro finezza alcuna che egli non usasse
verso di questo piissimo principe,
suo grande amico. Nel dì 6 di luglio,
come vuole il Corio <span class="fnote">[Corio, Istoria di Milano.]</span>, oppure nel mese
d'agosto, come scrive Cristoforo da
<span class="pagenum" id="Page_28">[28]</span>
Soldo <span class="fnote">[Cristoforo da Soldo, Istor. Bresc., tom. 21
Rer. Ital.]</span> (il Sanuto <span class="fnote">[Sanuto, Istor. Ven., tom. 22 Rer. Ital.]</span> mette questo
fatto all'anno seguente), <i>Galeazzo Maria
Sforza</i> duca di Milano celebrò le sue
nozze con <i>Bona</i> sorella del regnante
allora <i>Amedeo</i> duca di Savoia, ma contro
la volontà di esso Amedeo, e di <i>Filippo
di Savoia</i> suo fratello. Trovavasi questa
principessa alla corte di <i>Luigi XI</i> re di
Francia, colla sorella <i>Carlotta</i> moglie di
esso re; e il bello fu che il medesimo
re non solo l'accordò egli al duca di
Milano, ma formò anche i capitoli nuziali,
concedendole in dote la città di
Vercelli, se il duca l'acquistasse colle
armi, disponendo in questa maniera della
roba altrui. Ma somiglianti esempli si
son anche veduti ai nostri dì. Fondato
poi su così vano titolo Galeazzo, nel settembre
allestì l'armi sue per andare
addosso a Vercelli. Conosciuta la di lui
intenzione il duca di Savoia, ossia la
reggenza sua, fece tosto lega co' Veneziani,
i quali, nel mese d'ottobre, inteso
che le milizie di lui erano in moto contro
Vercelli, gli spedirono un lor cancelliere
ad intimargli la guerra, se non desisteva
dall'offendere gli Stati del duca di Savoia
lor collegato. Bastò questo perchè Galeazzo
mettesse giù i sassi, e rimandasse
ai quartieri la sua gente. Non par molto
da lodare il Guichenone <span class="fnote">[Guichenon, Hist. de la Maison de Savoye,
tom. 1.]</span>, che francamente
asserisce ingannato il Corio, allorchè
accenna questa briga <span class="fnote">[Corio, Istor. di Milano.]</span> insorta
fra i due duchi. Il Corio era allora vivente,
e questo fatto viene anche confermato
da Cristoforo da Soldo <span class="fnote">[Cristoforo da Soldo, Istor. ubi sopra.]</span>, il
qual diede fine nel presente anno alla
sua Storia. Vuole inoltre il Guichenone
che sbagliasse il Platina <span class="fnote">[Platina, in Vita Pauli II Papae.]</span>, scrivendo
che il duca di Milano non volle comprendere
nella pace conchiusa da papa
<span class="pagenum" id="Page_29">[29]</span>
Paolo il duca di Savoia e Filippo suo
fratello, ed aver gastigato dipoi il suo
ministro per aver ceduto su questo punto.
Ma come mai ne vuol sapere di più
d'uno storico, vivente allora in Roma,
il Guichenone sì lontano da questi tempi,
e niuno argomento in contrario adducendo,
se non il silenzio degli scrittori
savoiardi? Che testa fosse quella del
suddetto duca <i>Galeazzo</i>, si conobbe tosto
dopo la morte del padre, perchè abbassò
tutti i di lui saggi ministri, e ne prese
de' nuovi cattivi; ma spezialmente si
comprese in quest'anno da un altro suo
fatto <span class="fnote">[Corio, Istor. di Milano.]</span>. Le obbligazioni sue verso la
<i>duchessa Bianca Visconte</i> sua madre erano
grandi, sì per li motivi che concorrono
in tutti i figliuoli, e sì perchè principalmente
da lei dovea egli riconoscere
l'acquisto di quel fioritissimo dominio.
Con tutto ciò cominciò a maltrattarla, e
crebbe tanto la discordia e lo sdegno
fra loro, che Bianca principessa savia,
limosiniera ed amata da tutti i popoli,
si ritirò a Cremona sua città dotale, così
non di meno alterata, che se il figliuolo
le avesse recati maggiori disturbi, era
disposta a darsi a' Veneziani. In Cremona
poi per tanti disgusti cadde essa inferma,
ed andò tanto innanzi il male,
che nel dì 19 d'ottobre, come vuol
Cristoforo da Soldo, o piuttosto nel dì 23
d'esso mese, come ha il Corio, diede
fine al suo vivere. L'autore della Cronica
di Bologna <span class="fnote">[Cronica di Bologna, tom. 18 Rer. Ital.]</span> dice che essa duchessa
morì nel dì 24 d'ottobre. Ne
mostrò Galeazzo Maria, almeno in apparenza,
gran dispiacere, e fatto condurre
a Milano il suo corpo, con solenni funerali
gli fece dar sepoltura. Corse allora
un'orrida voce che di veleno ella morisse.
Quando ciò fosse vero, chi possiam
noi dubitare che commettesse sì nero
misfatto? Ma verosimilmente fu questa
una diceria di persone maligne. Parimente
mancò di vita in quest'anno <i>Sigismondo
<span class="pagenum" id="Page_30">[30]</span>
Malatesta</i> signor di Rimini nel
dì 22 d'ottobre, come scrive il Corio.
Negli Annali di Forlì <span class="fnote">[Annales Forolivien., tom. 22 Rer. Ital.]</span> è scritto il dì 15
d'esso mese. Error de' copisti sarà o
nell'uno oppur nell'altro testo. Vanno
concordi gli storici pontifizii, l'Ammirati
e l'autore della Cronica di Bologna,
nel dire che l'alterigia, la lascivia, le
trufferie, la crudeltà deformarono di
troppo la di lui vita, oltre all'eresia, di
cui dicono ch'egli fu macchiato. S'era
questo iniquissimo uomo, come dicemmo,
ridotto al dominio della sola città
di Rimini, e questa anche priva del meglio
del suo territorio. Lasciò dopo di sè
due figliuoli bastardi <i>Roberto</i> e <i>Sallustio</i>.
<i>Isotta</i>, dianzi sua concubina, poi moglie,
restò per allora al governo di Rimini.
Roberto prese la rocca di Cesena, ma
poi la rilasciò ai ministri del papa, con
passare ai servigi del medesimo pontefice.
Cessò ancora di vivere nel dì 2 di
maggio <i>Astorre de' Manfredi</i> signor di
Faenza, a cui succedette nella signoria
di quella città Carlo suo figliuolo. Poscia
verso il fine di luglio Imola alzò le bandiere
di San Marco. Diedero tali mutazioni
nella Romagna motivo a varii torbidi,
dei quali si parlerà all'anno seguente.
Abbiamo ancora da Marino Sanuto <span class="fnote">[Sanuto, Istor. Venet., tom. 22 Rer. Ital.]</span>
 che in quest'anno il celebre
cardinal <i>Bessarione</i>, Greco di nascita,
fece dono dell'insigne sua libreria di manoscritti
alla repubblica veneta: dono
che anche oggidì sarebbe d'immenso
prezzo, e molto più fu in questi tempi,
nei quali appena era nata la stampa. Il
catalogo d'essi codici è ultimamente
stato dato alle stampe.
</p>

<hr />
</div>

<div class="chapter">
<h2 class="hidden" id="MCCCCLXIX">MCCCCLXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXIX</span>. Indiz. <span class="smcap lowercase">II</span>.</td>
  </tr>
  <tr>
    <td><span class="smcap">Paolo II</span> papa 6.</td>
  </tr>
  <tr>
    <td><span class="smcap">Federigo III</span> imperadore 18.</td>
  </tr>
</table>

<p>
Dopo avere l'<i>imperador Federigo</i> soddisfatto
alla sua divozione in Roma, e smaltiti
<span class="pagenum" id="Page_31">[31]</span>
i suoi affari col pontefice nel dì 9 di
gennaio <span class="fnote">[Raynaldus, Annal. Ecclesiast.]</span>, congedatosi da lui, si rimise
in viaggio alla volta della Germania.
Giunse a Ferrara <span class="fnote">[Cronica di Ferrara, tom. 24 Rer. Ital.]</span> nel dì 27 del medesimo
mese, e il duca Borso con somma
magnificenza lo alloggiò. Fu in quella
città gran concorso di principi, d'ambasciatori
e di nobiltà sì del paese, come
forestiera. Fra gli altri ambasciatori si
contò quello del re Ferdinando di Napoli,
che da Roma sino a Ferrara non avea
potuto ottenere udienza da esso imperadore.
Quivi si presentò a lui con gran
prosunzione e poca riverenza; e poi senza
essere invitato andò a porsi a sedere a
lato del medesimo Augusto: del che mormorò
tutta l'assemblea. Nota l'autore
della Cronica di Ferrara che sterminata
fu la folla di coloro che si fecero crear
conti, palatini, cavalieri, dottori e notai,
con faccoltà di conferire ad altri i medesimi
onorifici titoli, e di legittimare bastardi
e spurii, e di ridurre al primo stato
di buona fama i falsarii ed infami. Non si
può dire quanto scialacquamento facessero
allora di sì fatti privilegii gl'imperadori:
tutto per empiere la borsa. Il cancelliere
di questo Augusto sapea ben vendere
caro quella mercatanzia di fumo;
ed avrebbe voluto, se fosse stato possibile,
scorticar que' corrivi, parte de' quali
gli tennero anche dietro fino a Venezia.
Nel dì 2 di febbraio s'inviò l'Augusto
Federigo alla volta di Padova, dove ricevè
inestimabili onori dalla signoria di Venezia.
Era l'imperadore vecchio, e con pochi
denti in bocca, ma clementissimo,
cortese, e spezialmente dotato di religione
e pietà, pregio ereditario dell'augustissima
casa d'Austria. Si sconvolse ancora
in quest'anno la quiete d'Italia per cagione
di Rimini <span class="fnote">[Jacobus Papiensis, Comment., lib. 5.]</span>. Ne era, dopo la morte
di <i>Sigismondo Malatesta</i>, rimasta in possesso
<i>Isotta</i>, di bassa donna e concubina,
divenuta sua moglie. <i>Roberto</i> bastardo di
<span class="pagenum" id="Page_32">[32]</span>
esso Sigismondo, giovane, secondo l'Ammirati <span class="fnote">[Ammirat., Istor. Fiorent. lib. 23.]</span>,
di mirabil talento, pieno di valore,
e d'altre belle doti ornato in una
parola, affatto dissimile dal padre malvagio,
si trovava allora ai servigli del pontefice
sulle frontiere dello Stato ecclesiastico
verso il regno di Napoli. Isotta, non
credendosi abile a sostenere il suo dominio
in Rimini, benchè non amasse Roberto
a guisa delle altre matrigne, pure
desiderò d'averlo a parte nel governo.
Allora Roberto volò a Roma, e fatto credere
al papa che, ottenuto il possesso di
Rimini, lo rimetterebbe tosto alle sue
mani, con ricavarne altri suoi vantaggi,
impetrò licenza di venire. Giunto a Rimini,
mandò a filar la matrigna, e conciliatosi
l'amore di tutti, per fortificarsi
meglio coll'aderenza di <i>Federigo</i> conte
d'Urbino, prese una di lui figliuola per
moglie.
</p>

<p>
Stavano i ministri del papa aspettando
a bocca aperta che Roberto di dì in dì
consegnasse la città, quand'ecco, con far
prigione un suo confidente, che veniva da
Napoli, portando gran somma di danaro,
scuoprono aver egli fatta lega col re <i>Ferdinando</i>.
Se ne turbò a maraviglia il pontefice,
ed irritato non men contra di lui
che contra del re, nel dì 28 di maggio
fece lega offensiva e difensiva co' Veneziani,
e tosto si accinse a far guerra
al medesimo Roberto, non volendo sofferire
che una città della Chiesa senza
titolo venisse da lui occupata. Scelse
per generale dell'armi sue <i>Alessandro
Sforza</i>, valoroso signor di Pesaro, che
volentieri assunse quell'impiego per isperanza,
prendendo Rimini, d'impetrarne
il vicariato dal papa. Spedite dunque
le milizie pontifizie, e venuti rinforzi di
cavalleria e fanteria dallo Stato veneto,
condotti da <i>Pino degli Ordelaffi</i> signore
di Forlì, Alessandro coll'arcivescovo di
Spalatro nel mese di luglio si portò sotto
Rimini, e sulle prime per inganno s'impadronì
d'uno di quei borghi. <i>Roberto</i>
<span class="pagenum" id="Page_33">[33]</span>
virilmente si difese; sperava anche di
far cose più grandi. Intanto i Fiorentini,
sapendo, oppure fingendo di sapere,
che il papa veneziano avea promesso
ai Veneziani, poco loro amici, di lasciarli
entrare in possesso di Bologna, città allora
governata dai Bentivogli, spedirono
in sussidio del Malatesta <i>Roberto San Severino</i>
lor capitano con un corpo di gente.
In persona ancora vi accorse <i>Federigo</i>
conte d'Urbino, che non volea lasciar perire
il genero. Venne inoltre inviato dal
duca di Milano in aiuto di lui <i>Tristano
Sforza</i> con secento cavalli. Quel che è
più, arrivò <i>Alfonso</i> duca di Calabria, inviato
dal re suo padre, con cinque mila
cavalli, due mila fanti e quattrocento balestrieri:
possente rinforzo al Malatesta,
ma che acquistò al re Ferdinando un
grave reato d'ingratitudine nel cuore di
<i>papa Paolo</i>. Nel dì 23 d'agosto <span class="fnote">[Cronica di Bologna, tom. 18 Rer. Ital. Jacobus Papiens., Ep. 338.]</span> si
venne ad un fatto d'armi fra queste due
armate, e tutti menarono ben le mani.
In fine se n'andò sconfitto il campo della
Chiesa, ma con uccisione di pochi, perchè
in questi tempi gl'Italiani faceano la
guerra non da barbari, ma da cristiani,
e davano quartiere a chiunque, non potendo
resistere, si rendeva. Tre mila furono
i prigionieri; venne messo a sacco
tutto il bagaglio, e preso insieme con alcuni
cannoni il carriaggio dei vinti, e di
assai mercatanti che seguitavano l'armata.
Arrivò bensì, ma troppo tardi, <i>Ercole
Estense</i>, spedito da' Veneziani con
molte squadre, ed almeno servì a fortificare
ed assicurar il campo dei Pontifizii,
che s'andò poco a poco rimettendo in piedi.
<i>Roberto Malatesta</i> colle sue brigate
riacquistò più di quaranta castella nel distretto
di Rimini e in quello di Fano. Fu
creduto a Roma che a' Veneziani non
piacesse nè la rovina del Malatesta, nè
il maggiore ingrandimento della Chiesa
in Romagna, provincia da essi amoreggiata.
</p>

<p>
Portata la nuova di questo infelice
<span class="pagenum" id="Page_34">[34]</span>
combattimento a Roma, riempiè di affanno
l'animo del pontefice; ma non
potè punto abbattere il di lui coraggio,
nè la speranza di vendicarsi del Malatesta
e del re Ferdinando, massimamente
dappoichè ebbe ricevuto delle magnifiche
promesse di assistenza dal senato veneto.
Cominciò allora un trattato per far
ritornare in Italia contra Ferdinando
<i>Giovanni duca</i> d'Angiò, figliuolo del <i>re
Renato</i>, e principe di gran valore, ma di
poca fortuna, signore allora della Provenza,
ed anche eletto per loro sovrano
dai Catalani. Ma questo principe mancò
di vita nell'anno seguente; e intanto i
Turchi più che mai divenivano orgogliosi
e potenti per le continue loro conquiste:
tutti accidenti che sconcertarono le misure
del papa, e il costrinsero infine ad
accettar quelle leggi che vollero dargli i
vincitori. Venne a morte nel dì 3 di
settembre dell'anno presente <span class="fnote">[Ammirati, Ist. di Firenze, lib. 23.]</span> <i>Pietro
de Medici</i> figliuolo di <i>Cosimo</i> il Magnifico,
che fortunatamente avea sostenuta
fin qui la sua primaria autorità nella repubblica
fiorentina, con restare di lui
due figliuoli, cioè <i>Giuliano</i> e <i>Lorenzo</i>;
l'ultimo de' quali, personaggio di maraviglioso
ingegno e di nobilissimo genio,
accrebbe di molto la gloria della casa
de Medici. Tal polso di amici e aderenti
in quella repubblica ebbero questi due
fratelli, che non si mutò punto il governo;
e restando in auge la lor fazione, quella
de' fuorusciti vide andar deluse le sue
speranze di rientrare con tal occasione
nella lor patria.
</p>

<hr />
</div>

<div class="chapter">
<h2 class="hidden" id="MCCCCLXX">MCCCCLXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXX</span>. Indiz. <span class="smcap lowercase">III</span>.</td>
  </tr>
  <tr>
    <td><span class="smcap">Paolo II</span> papa 7.</td>
  </tr>
  <tr>
    <td><span class="smcap">Federigo III</span> imperadore 19.</td>
  </tr>
</table>

<p>
Passò tutto l'anno presente senza
rumori di guerra; quiete si trovò dappertutto.
Pure più che in altri tempi fu
essa piena di affanni, a ragion de' felici
progressi dell'armi di <i>Maometto II</i> imperadore
<span class="pagenum" id="Page_35">[35]</span>
de' Turchi, le quali riempirono
di terrore tutte le contrade italiane <span class="fnote">[Raynaldus, Annal. Eccles. Sanuto, Istor.
Ven., tom. 22 Rer. Italic.]</span>.
Avea giurato questo Barbaro di non voler
mai posa, finchè non avesse sterminati
i cristiani, ed abolita la santa nostra
religione. Però con immenso esercito
passò in persona all'isola di Negroponte,
sottoposta allora all'inclita repubblica
di Venezia, ed imprese l'assedio della
città capitale nel mese di giugno. Molti
e ferocissimi furono gli assalti, perchè
era città fortissima, e tenuta per inespugnabile,
senza curare il sultano se sagrificava
le vite di parecchie migliaia dei
suoi, per la grande ansietà di far quello
acquisto. Soccorso non venne mai alla
oppressa città, o perchè non poteano
competere colle tante forze dei Maomettani
quelle della sola repubblica veneta,
o perchè avendo essa in mare una bella
flotta, troppo tardi questa accorse in
aiuto <span class="fnote">[Cronica di Bologna, tom. 18 Rer. Ital.]</span>. Fu anche tacciato <i>Niccolò Canale</i>
general de' Veneziani di non aver
ben provveduta di presidio quell'importante
città, e di non avere o impedito o
rotto (con supporre che agevolmente si
potesse) il ponte fabbricato da' Turchi
per passare nell'isola. Comunque sia, fu
presa per assalto la città di Negroponte
nel dì 12 di luglio con grande mortalità
di Turchi, ma con essere poi messa a fil
di spada la maggior parte dei soldati ed
abitanti cristiani. Questo gran colpo, fatto
dal comune nimico con danno e vergogna
del cristianesimo, mise il cervello a
partito al pontefice Paolo, che, lasciata
andare la briga di Rimini e la collera
contra del <i>re Ferdinando</i>, cominciò a
trattar caldamente con lui e cogli altri
principi d'Italia per rinnovare ed assodar
la lega sacra. Meglio sarebbe stato
il provvedere, quand'era tempo, acciocchè
non cadesse Costantinopoli in mano
di que' cani, e dopo anche la sua caduta
più proprio sarebbe stato l'impiegar in
Levante l'armi cristiane contra de' Turchi,
<span class="pagenum" id="Page_36">[36]</span>
e non già in Italia contra degli altri
cristiani. Ma il male è vecchio, e questo
dura ancora, anzi è cresciuto, e la mia
penna non osa dire di più. Si conchiuse
dunque nel dì 22 di dicembre <span class="fnote">[Raynaldus, Annal. Eccles. Sanuto, Istor.
Ven., tom. 22 Rer. Ital.]</span> una
lega fra il <i>papa</i>, il <i>re Ferdinando, Galeazzo
Maria duca di Milano</i> e i <i>Fiorentini</i>,
essendo anche entrati in essa come
principali contraenti <i>Borso duca</i> di Modena,
signor di Ferrara, ed altri principi
e comunità.
</p>

<p>
Fu circa questi tempi che in Roma venne
istituita un'accademia d'uomini dotti <span class="fnote">[Platina, in Vita Pauli II Papae.]</span>.
Di questi abbondava anche allora quella
gran città. Imperocchè, spezialmente nel
presente secolo, gl'ingegni italiani si applicarono
a far rifiorire le lingue greca e
latina e l'erudizione; nè solo in Roma,
città sempre asilo di chi si distinse nella
letteratura, ma anche in Napoli, Venezia,
Milano, Firenze, Ferrara, Brescia, e
in non poche altre città, nelle quali si
trovavano valentuomini, e fra essi molti
che fecero e fan tuttavia grande onore
all'Italia, grammatici, poeti, oratori, storici,
ec. Applicaronsi in oltre alcuni a
coltivar meglio di prima la filosofia, chi
illustrando Aristotile, e chi resuscitando
gl'insegnamenti di Platone; fra i quali
ultimi salì in sommo credito per la singolar
sua industria <i>Marsilio Ficino</i> Fiorentino.
Nell'accademia romana, in cui
si contavano <i>Pomponio Leto, il Platina</i>
e molti altri cospicui letterati, si cominciò
ancora a studiare ex professo l'erudizione
romana, le antichità, le medaglie,
e particolarmente la filosofia platonica.
Ma insorsero tosto timori che studio tale
tendesse a risvegliare la filosofia degli
accademici, non quella che propriamente
vien da Socrate e da Platone, ma la susseguente,
che insegnava a dubitare di tutto.
Nacquero inoltre sospetti, che si tramassero
insidie alla vita del medesimo
pontefice; e però di quei letterati chi
fuggì, e chi, posto in prigione, non andò
<span class="pagenum" id="Page_37">[37]</span>
esente dai tormenti. Anche a <i>Bartolomeo
Platina</i> toccò la medesima disavventura,
e dopo il patimento di varii mesi di carcere,
per interposizione di <i>Francesco
Gonzaga</i> cardinale di Mantova, fu liberato <span class="fnote">[Ammirati, Istor. Fiorent.]</span>.
Restano tuttavia le sue doglianze
nella vita del medesimo pontefice
Paolo II, il quale perciò non fu creduto
che contasse fra i suoi pregi quello d'amare
e favorire chi amava e coltivava le
buone lettere. Corse pericolo in questo
anno ancora la Lombardia che si accendesse
nuovo incendio di guerra, perchè
<i>Galeazzo Maria duca</i> di Milano, sdegnato
contra de' signori di Correggio, raccomandati
de' Veneziani, avea già mosse le
armi contra di loro, ed era venuto per
questo a Parma. Il saggio <i>duca Borso</i>
Estense, glorioso anche pel titolo di essere
stato il paciere d'Italia <span class="fnote">[Cronica di Ferrara, tom. 24 Rer. Ital.]</span>, corse
tosto a Parma, e tanto si adoperò, che
si placò il di lui sdegno, e si deposero
l'armi.
</p>

<hr />
</div>

<div class="chapter">
<h2 class="hidden" id="MCCCCLXXI">MCCCCLXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXI</span>. Indiz. <span class="smcap lowercase">IV</span>.</td>
  </tr>
  <tr>
    <td><span class="smcap">Sisto IV</span> papa 1.</td>
  </tr>
  <tr>
    <td><span class="smcap">Federigo III</span> imperadore 20.</td>
  </tr>
</table>

<p>
Grande era la stima che professava
il pontefice <i>Paolo II</i> alla persona e al raro
merito del suddetto <i>duca Borso</i>; fra loro
ancora passava stretta amicizia. Volle il
papa in quest'anno accordare a lui una
grazia, che <i>Pio II</i> non gli avea mai voluto
concedere. Non portava Borso se
non il titolo di duca di Modena e di
Reggio, e conte di Rovigo, dignità a lui
conferita, siccome già dissi, da <i>Federigo
III</i> imperadore, come sovrano di quegli
Stati. Desiderava egli ancora di potersi
intitolare duca di Ferrara, nè il
pontefice sovrano di essa città seppe negargli
tal grazia <span class="fnote">[Infessura, Diar. P. II, tom. 3 Rer. Ital.
Cron. di Ferrara.]</span>. Mosse dunque Borso
da Ferrara nel dì 13 di marzo alla volta
di Roma con accompagnamento d'incredibil
<span class="pagenum" id="Page_38">[38]</span>
magnificenza. Centotrentaotto muli,
parte coperti di velluto, parte di panno
di varii colori alla sua divisa, portavano
i suoi ricchi e preziosi arredi. Nobiltà a
folla, cento staffieri, ed altri familiari e
guardie l'accompagnavano a centinaia
con tale sontuosità, che Roma stessa,
benchè avvezza a cose grandi, ebbe di
che maravigliarsi. Di molti onori e finezze
ricevette egli dal sacro senato de' porporati,
e non meno dal pontefice stesso,
da cui nel dì 14 di aprile, giorno santo
di Pasqua, nella basilica vaticana fu solennemente
creato duca di Ferrara colle
formalità solite a praticarsi in simili congiunture.
Colmo di favori e di grazie se
ne tornò poscia a Ferrara, ed arrivò
colà nel dì 18 di maggio con somma
allegrezza del popolo suo, ma allegrezza
che da lì a non molto andò a finire in
pianto. Portò egli seco da Roma certe
febbri che diedero sospetti di lento veleno.
Quel che è fuor di dubbio, nel dì 27
del mese suddetto egli terminò il corso
di sua vita. Delle maravigliose doti di
questo principe ho io favellato altrove <span class="fnote">[Antichità Estensi, P. II.]</span>,
nè qui voglio ripetere il già detto. Basterà
sapere, che laddove altri attendono ad
acquistare i paesi altrui con sommo aggravio
de' proprii <span class="fnote">[Annal. Foroliviens., tom. 22 Rer. Ital.]</span>, Borso altra applicazione
non ebbe che quella di conquistar
il cuore de' suoi sudditi con tutte le
virtù e maniere necessarie per questo, e
di farsi amare e rispettare da tutti i principi
dell'Italia: il che gli riuscì; tanto
era affabile e protettor della giustizia,
sommamente magnifico in tutte le sue
azioni, e pieno d'amorevolezza e clemenza;
di modo che il savio e soavissimo suo
governo passò in proverbio, e dura tuttavia
in queste e in altre contrade, dove
si dice: <i>Che non è più il tempo del duca
Borso</i>. È da vedere il nobilissimo elogio
fatto a questo glorioso principe dal vivente
allora Jacopo Filippo storico bergamasco <span class="fnote">[Jacobus Philippus Bergom., Chron.]</span>.
Sperava <i>Niccolò d'Este</i>,
<span class="pagenum" id="Page_39">[39]</span>
figliuolo legittimo del fu bastardo <i>marchese
Lionello</i>, di succeder egli nella signoria
di Ferrara. Più diligente, ed assistito
anche dal popolo di Ferrara, fu
<i>Ercole d'Este</i>, fratello di Borso, ma legittimo,
perchè nato da <i>Ricciarda da Saluzzo</i>,
moglie del marchese <i>Niccolò III</i> signor
di Ferrara. Si mise egli in possesso
prontamente di Ferrara; e questo esempio
si tirò ancora dietro le altre città, che
subito il proclamarono per loro signore.
Ritirossi Niccolò a Mantova, aspettando
miglior tempo per far valere le sue pretensioni.
Così dagl'illegittimi tornò nei
legittimi principi della casa d'Este il dominio
di Ferrara e degli altri Stati; ed
<i>Ercole I</i> duca si diede a governar con
giustizia, liberalità ed amore i suoi popoli,
guardandosi nondimeno dalle insidie del
suddetto Niccolò suo nipote. Imperocchè
non solo il marchese di Mantova <i>Lodovico</i>,
ma anche <i>Galeazzo Maria</i> duca di
Milano aveano presa la protezione di lui,
ed era dopo la morte di Borso venuto
sul Parmigiano l'esercito d'esso duca
con brutta disposizione d'intorbidar la
successione del duca Ercole, se non fosse
avvenuto che anche i Veneziani mossero
le lor armi in favore d'Ercole: il che
veduto dal duca di Milano, mostrò di
avere per tutt'altro fatta quella mossa
di gente.
</p>

<p>
Poco stette a mancare di vita anche
il pontefice <i>Paolo II</i>. Godeva egli buona
sanità, avea anche allegramente cenato;
pure nella notte del dì 25 venendo il
dì 26 di luglio si trovò morto in letto
per accidente d'apoplessia. Pochi in questi
tempi erano i principi, massimamente
dei rapiti da subitanea morte, che non fossero
suggetti alle dicerie del volgo, quasi
che violento fosse stato il lor passaggio
all'altra vita. Non mancò dunque chi sospettasse
tolto questo pontefice dal mondo
col veleno, e giunsero fino a dire
ch'egli morì strangolato <span class="fnote">[Sanuto, Istor. Ven., tom. 22 Rer. Ital.]</span>: tutti vani
giudizii, e senza buon fondamento spacciati
da chi forse non amava questo vicario
<span class="pagenum" id="Page_40">[40]</span>
di Cristo, pontefice, al qual certo non
perdonarono le penne d'alcuni, e massimamente
del Platina <span class="fnote">[Platina, Vita Pauli II Papae.]</span>, dell'autore della
Cronica di Bologna <span class="fnote">[Cronica di Bologna, tom. 18 Rer. Ital.]</span>, del Corio <span class="fnote">[Corio, Istor. di Milano.]</span> e
dell'Ammirati <span class="fnote">[Ammirati, Ist. di Firenze, lib. 23.]</span>. Ma son da vedere i
di lui pregi nella Vita che ne compose
Marco Cannesio <span class="fnote">[Cannesius, Vita Pauli II, P. II, tom. 3 Rer.
Italic.]</span>, e nelle Epistole del
Fidelfo <span class="fnote">[Philelphus, in Ep.]</span> e presso altri autori. Soprattutto
è stata abbondantemente difesa da
varie imputazioni la memoria di questo
pontefice dal vivente insigne e chiarissimo
cardinale Angelo Maria Querini vescovo
di Brescia e bibliotecario della
santa romana Chiesa, la cui erudita penna,
nel dare alla luce la Vita scritta dal suddetto
Cannesio, ci ha anche provveduti
d'una nobile apologia del medesimo pontefice,
ed ha messi in chiaro i pregi che in
lui si osservarono. Quel solo che forse non
si può negare, per testimonianza di Jacopo
Filippo da Bergamo <span class="fnote">[Jacobus Philipp. Bergom., in Chron.]</span>, egli morì amato
da pochi, e odiato quasi da tutti, senza che
ne apparisca alcuna patente ragione.
Successor suo nel pontificato fu <i>Francesco
dalla Rovere</i>, cardinale di San Pietro in
Vincula, già stato generale dell'ordine di
san Francesco, bassamente nato in una
villa del territorio di Savona, ma versatissimo
nella teologia e nei sacri canoni.
Se a questo gran sapere corrispondessero
poscia i fatti, non tarderemo a vederlo.
Eletto nel dì 9 d'agosto <span class="fnote">[Vita Sixti IV, P. II, tom. 3 Rer. Ital. Infessura,
Diar. tom. eod. Platina, Vita Sixti IV Papae.]</span>, prese
il nome di <i>Sisto IV</i>, e nel dì 25 d'esso
mese fu coronato; ma in quella magnifica
funzione tal tumulto insorse nella
plebe, ch'egli andò a pericolo della vita,
e gli toccarono anche molte sassate. Si
stese la cattiva influenza di quest'anno
anche a <i>Cristoforo Moro</i> doge di Venezia,
perchè nel dì 9 di novembre compiè
<span class="pagenum" id="Page_41">[41]</span>
il corso del suo vivere con cattiva fama
d'ipocrita, di vendicativo, di doppio ed
avaro, come lasciò scritto Marino Sanuto <span class="fnote">[Sanuto, Ist. Ven., tom. 22 Rer. Ital.]</span>.
Fu poscia eletto doge <i>Niccolò Tron</i>,
uomo ricco, liberale e di grand'animo.
</p>

<p>
Col pretesto d'un voto, volle in questo
anno, sul principio di marzo <span class="fnote">[Corio, Istoria di Milano.]</span>, <i>Galeazzo
Maria Sforza</i> duca di Milano fare
un viaggio a Firenze colla <i>duchessa Bona</i>
sua consorte. La straordinaria pompa
con cui egli andò (matta pompa, perchè
fatta senza necessità veruna) vien descritta
dal Corio. Basterà sapere, che oltre all'immensa
comitiva di nobili, cortigiani,
staffieri e guardie, tutti superbamente
vestiti, ascendente al numero di due mila
cavalli e di ducento muli da carico, egli
si fece condur dietro anche cinquecento
coppie di cani di diverse maniere, e grandissimo
numero di falconi e sparvieri.
Spese in questo borioso apparato ducento
mila ducati d'oro. Gli onori a lui fatti
da' Fiorentini parve che andassero anche
essi all'eccesso <span class="fnote">[Ammirati, Istor. Fiorentina, lib. 23.]</span>. Tre sontuosissimi
spettacoli furono in tale occasione fatti
in Firenze, che riempierono d'ammirazione
i Lombardi. Sopra tutti sfoggiò
allora nella magnificenza <i>Lorenzo de
Medici</i>, nel cui palazzo presero alloggio
il duca e la duchessa. Servì questa visita
a strignere maggiormente l'amicizia tra
esso duca e Lorenzo. Strana cosa è, come
il Corio scrive, che, mentre allora soggiornava
il duca in Firenze, accadde la
battaglia della Molinella tra Bartolomeo
Coleone e i collegati. Abbiam veduto che
tal fatto d'armi avvenne nell'anno 1467,
ed essere diversa questa andata da quella.
Passò dipoi il duca di Milano a Lucca, dove
da quella repubblica ricevette riguardevoli
onori e grossi regali. E di là si trasferì a
Genova <span class="fnote">[Giustiniani, Istor. di Genova. Anton. Gall.,
Comment., tom. 23 Rer. Ital.]</span>. Non mancò questa nobil città
di accogliere con tutti i segni di onorevolezza
e decoro il suo principe, e il
<span class="pagenum" id="Page_42">[42]</span>
regalò ancora; ma ossia che i regali e
gli onori paressero a lui molto meno
che i ricevuti da chi non era suo suddito,
oppure che gli desse negli occhi l'alterigia
di quel popolo: certo è ch'egli mostrò
poco gradimento del loro operare, e
da lì innanzi parve che odiasse, o almen
poco amasse i Genovesi. Però appena
fermatosi ivi per tre giorni, all'improvviso
quasi fuggendo, se ne tornò a Milano,
e cominciò poi ad accrescere le fortificazioni
al castelletto e alle fortezze di
quella città, con dispiacere e mormorazione
di quei cittadini. Cosa producesse
un tal contegno, non istaremo molto
a vederlo.
</p>

<hr />
</div>

<div class="chapter">
<h2 class="hidden" id="MCCCCLXXII">MCCCCLXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXII</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Sisto</span> IV papa 2.</td>
  </tr>
  <tr>
    <td><span class="smcap">Federigo</span> III imperadore 21.</td>
  </tr>
</table>

<p>
Non mostrò minor zelo de' predecessori
il <i>pontefice Sisto</i> per opporsi agli
smoderati progressi delle armi turchesche
in Levante <span class="fnote">[Raynaldus, Annal. Eccl.]</span>. A questo fine intimò le
decime agli ecclesiastici in varii regni,
e spedì legati per raccogliere la pecunia.
Uno di questi fu il cardinal <i>Rodrigo
Borgia</i> vescovo di Valenza (poscia <i>Alessandro
VI</i> papa), che, in ricompensa di
avere co' suoi maneggi aiutato Sisto a
conseguire il papato, ottenne d'andar
legato in Ispagna, dove, per testimonianza
del cardinal di Pavia <span class="fnote">[Jacobus Papiensis Cardinal., Epist. 134.]</span>, fece un gran
bottino per sè, con aggravio degli Spagnuoli,
e senza profitto della guerra contra
del Turco. Armò dunque il papa
trentaquattro galee, e ne diede il comando
al cardinale <i>Olivieri Caraffa</i>. Cinquanta
altre ne misero in mare i Veneziani,
e ventiquattro il re di Napoli <i>Ferdinando</i>.
Saccheggiò varii paesi de' Turchi,
prese, mise a sacco e poi diede
alle fiamme la città delle Smirne; e qui
terminarono tutte le prodezze, che certo
non guastarono punto gli affari del tiranno
d'Oriente, al quale con più fortunati
<span class="pagenum" id="Page_43">[43]</span>
successi fece negli stessi tempi guerra
<i>Usumcassano</i> re di Persia. Con tutto ciò
tornato a Roma nel gennaio seguente
esso cardinale, vi fece la sua entrata
come trionfante con venticinque Turchi
prigioni, e dodici cammelli che portavano
le spoglie de' nemici. In mezzo a questi
pensieri militari non ommetteva <i>papa
Sisto</i> quello d'ingrandire i suoi nipoti
bassamente nati; che questa era la principal
cura dei papi d'allora. Creò prefetto
di Roma <i>Leonardo dalla Rovere</i>,
figliuolo d'un suo fratello, e gli procurò
un riguardevole accasamento, cioè una
figliuola bastarda del <i>re Ferdinando</i>. Diede
parimente la sacra porpora a <i>Giuliano</i>,
figliuolo anch'esso di un suo fratello, il
qual poi fu <i>papa Giulio II</i>. Ma spezialmente
inclinava il suo amore a due suoi
nipoti, cioè a <i>Pietro</i> e <i>Girolamo Riarii</i>,
con tale eccesso, che fu creduto esser
eglino piuttosto figliuoli che nipoti suoi.
Pietro, di vil fraticello francescano che
era, divenne amplissimo cardinale del
titolo di San Sisto, patriarca di Costantinopoli
e poi arcivescovo di Firenze.
Come in fine esaltasse l'altro nipote
Girolamo, lo vedremo a suo tempo. Seppe
ben profittare il re Ferdinando del soverchio
genio di questo papa verso i nipoti,
perchè col mezzo del sopraddetto matrimonio
ricuperò da lui il ducato di Sora <span class="fnote">[Jacobus Papiensis, Ep. 134, 439. Raynaldus,
Annales Eccl.]</span>,
ed ottenne non solamente la remission
de' censi non pagati in addietro
pel regno di Napoli, ma anche l'esenzione
dal pagar censo in avvenire sua
vita naturale durante: il che diede occasione
di non poche doglianze ai cardinali
zelanti.
</p>

<p>
Per cagione d'una miniera d'allume
di rocca scoperta circa questi tempi nel
territorio di Volterra, nacque non lieve
discordia nell'anno presente fra la repubblica
fiorentina, padrona di quella
città, e il popolo della medesima <span class="fnote">[Anton. Hyvan., Comment., tom. 23 Rer.
Ital. Ammirat., Istoria di Firenze, lib. 23.]</span>,
<span class="pagenum" id="Page_44">[44]</span>
pretendendo non men gli uni che gli
altri l'utile di quella scoperta. Vennero
per questo litigio i Volterrani alla ribellione;
laonde i Fiorentini, preso per loro
generale <i>Federigo conte</i> d'Urbino, inviarono
il campo intorno a Volterra, da ogni
parte bloccandola. Anche il papa vi mandò
molte delle sue milizie per timore che
questo picciolo fuoco crescendo producesse
un incendio maggiore. Ne ebbero
ancora dal duca di Milano. Per alcun
tempo fu angustiata quella città in maniera
che, non apparendo speranza di
soccorso, furono obbligati i cittadini a
sottomettersi. I capitoli dell'accordo erano
già sottoscritti, e dovea restar salva
la città; ma uno scellerato Veneziano,
per nome Giovanni, di nascosto v'introdusse
i soldati, e gli animò al sacco.
Restò la misera città preda di quella
sregolata gente, contuttochè il conte
d'Urbino facesse ogni sforzo per frenare
tanta iniquità, e facesse poi impiccare
quel Veneziano. Così tornò Volterra
alle mani de' Fiorentini, e laddove
essa dianzi si pretendea piuttosto
collegata che suddita loro, perdè tutti
i suoi privilegii, e si vide piantare addosso
una fortezza capace di tenerla in freno da
lì innanzi. Passò a miglior vita nel dì 28
di marzo <span class="fnote">[Guichenon, Hist. de Maison de Savoye.]</span>, vigilia di Pasqua <i>Amedeo IX</i>
duca di Savoia in età di soli trentasette
anni. Nei bei giorni della sua vita fu egli
afflitto dal mal caduco, ossia dall'epilessia;
ma egli, siccome pieno delle massime
sante del Vangelo, riceveva questa afflizione
col medesimo volto, con cui altri
riceve la felicità di questa vita. Inesplicabil
era il suo amore e la sua liberalità
verso de' poveri; in una parola, tali furono
le sue virtù, e massimamente la religione
e pietà, che meritò da' suoi popoli
il titolo di <i>beato</i>; e fu anche detto che
alla sua tomba erano per virtù divina
succedute varie miracolose guarigioni. A
lui succedette nel ducato di Savoia e principato
di Piemonte <i>Filiberto</i> suo figliuolo
primogenito.
</p>

<p>
<span class="pagenum" id="Page_45">[45]</span>
</p>

<hr />
</div>

<div class="chapter">
<h2 class="hidden" id="MCCCCLXXIII">MCCCCLXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXIII</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Sisto</span> IV papa 3.</td>
  </tr>
  <tr>
    <td><span class="smcap">Federico</span> III imperadore 22.</td>
  </tr>
</table>

<p>
In quest'anno ancora la flotta delle
armi cristiane, composta di galee pontifizie,
veneziane e napoletane, passò a' danni
de' Turchi, ma senza che si possa contare
impresa alcuna degna di memoria. Quel
che è peggio, i Turchi vennero sino in
Friuli, e recarono a quel paese incredibili
danni <span class="fnote">[Simonetta, Vita Francisci Sfortiae, tom. 21
Rer. Ital. Corio, Istor. di Milano.]</span>. Già vedemmo che <i>Ercole
Estense</i>, figlio legittimo e naturale di Niccolò
III marchese di Ferrara (e non già
solamente naturale, come qualche disattento
storico lasciò scritto), era stato nemico
di <i>Ferdinando re</i> di Napoli, ed avea
militato contra di lui in favore del duca
d'Angiò. Ora dacchè egli fu creato duca
di Ferrara, ravvivò l'antica amicizia con
esso re, e nell'anno precedente si accordò
di prendere in moglie <i>Leonora d'Aragona</i>,
figliuola legittima e naturale del medesimo
re <span class="fnote">[Cronica di Ferrara, tom. 24 Rer. Ital.]</span>. Con suntuoso accompagnamento
nel mese di giugno si partì da Napoli
questa real principessa, condotta da
don <i>Sigismondo d'Este</i> fratello del duca
Ercole, e giunse a Roma. Che grandiosi
spettacoli e magnifiche feste si facessero
quivi per onorarla, s'io volessi ridirlo,
non la finirei sì tosto. Se n'ha un'ampia
descrizione nella Storia del Corio <span class="fnote">[Corio, Istor. di Milano.]</span> e
negli Annali Piacentini del Rivalta <span class="fnote">[Annales Placentini, tom. 20 Rer. Ital.]</span>. Ne
parla anche l'Infessura <span class="fnote">[Infessura, Diar., P. II, tom. 3 Rer. Ital.
Cardinal. Papiensis, Ep. 558. Vita Sixti IV, P. II,
tom. 3 Rer. Ital.]</span>, oltre altri autori,
e n'ho parlato anch'io nella parte II
delle Antichità Estensi. Di singolari finezze
ed onori le fece il papa; ma il cardinal
<i>Pietro Riario</i> suo nipote diede in tali
sfoggi di magnificenza, che se non superò,
<span class="pagenum" id="Page_46">[46]</span>
certo uguagliò i più splendidi monarchi
degli antichi secoli. Per ordine suo fu
coperta di velami tutta la piazza de' santi
Apostoli, alzato in essa un superbo palagio
di legname con tre sale sostenute da
colonne messe a oro, e ornate con fregi
mirabili, fontane, credenze piene di vasi
d'oro e d'argento, dove varie rappresentazioni
si fecero. Tralascio il resto. In un
solo convito fu creduto ch'egli spendesse
venti mila ducati d'oro: cose tutte applaudite
sommamente dalla gente mondana,
ma che con ribrezzo si miravano dai più
saggi, non sapendo digerire che questo
cardinale, riputato un altro papa, logorasse
in tante vanità i tesori della Chiesa <span class="fnote">[Annales Placentini, tom. 20 Rer. Ital.]</span>.
Arrivò poscia a Ferrara questa principessa
nel dì 3 di luglio <span class="fnote">[Antichità Estensi, P. II.]</span>, e quivi ancora
con suntuosissime feste di molti
giorni furono solennizzate le nozze.
</p>

<p>
Non visse oltre a quest'anno <i>Niccolò
Tron</i> doge di Venezia, essendo succeduta
la morte sua nel dì 28 di luglio <span class="fnote">[Sanuto, Istor. Ven., tom. 22 Rer Ital.]</span>, di
cui fu successore <i>Niccolò Marcello</i>, eletto
doge nel dì 13 d'agosto, uomo degno per
le sue buone qualità di quel trono. Parimente
nel presente anno andando a Venezia
<i>Alessandro Sforza</i> signor di Pesaro,
fratello del fu celebre <i>Francesco I</i> duca
di Milano, infermatosi in una osteria per
viaggio, quivi fece fine ai suoi giorni <span class="fnote">[Cronica di Ferrara, tom. 24 Rer. Ital. Annales
Foroliviens., tom. 22 Rer. Ital.]</span>,
sul principio di aprile, con lasciare dopo
di sè un'illustre memoria di essere stato
uno dei più magnifici e prodi capitani del
tempo suo. Pervenne il dominio di Pesaro
a <i>Costanzo Sforza</i> suo figliuolo. Non contento
il cardinal <i>Pietro Riario</i> suddetto
delle smoderate spese fatte in Roma pel
ricevimento di <i>Leonora d'Aragona</i>, volle
inoltre che la Lombardia co' suoi occhi
imparasse fin dove sapea giugnere la
pazza sua magnificenza. Pertanto dal papa
suo zio, o padre, il quale nulla sapea
negargli, ottenuto il titolo di legato di tutta
<span class="pagenum" id="Page_47">[47]</span>
l'Italia <span class="fnote">[Platina, Vita Sixti IV, P. II, tom. 3 Rer.
Ital. Annal. Foroliviens., tom. 20 Rer. Ital.]</span>, venne a visitare il duca di
Milano, e nel dì 12 di settembre pervenne
a quella città. Tale era la comitiva sua,
che di più non avrebbe fatto il pontefice
stesso. E fu anche sì onorevolmente accolto,
trattato e regalato dal duca, quasi
come fosse un papa. La voce che corse
allora, per attestato del Corio <span class="fnote">[Corio, Istor. di Milano.]</span>, fu, essere
nei lunghi e scambievoli ragionamenti
loro convenuti che il cardinale
farebbe creare <i>Galeazzo Maria</i> re di Lombardia,
con aiutarlo ad acquistar quelle
città e terre che convenivano a tal dignità,
e che il duca all'incontro aiuterebbe il cardinale
con danari e genti d'armi a succedere
nel papato. Certamente di gran discredito
alla sacra corte di Roma doveano
essere queste eccessive pompe e spese
d'un cardinale nipote del pontefice, e i
suoi passi, che davano campo a tali dicerie
probabilmente false dei politici d'allora.
Ma vedremo presto che Dio vi provvide.
Secondo il Platina <span class="fnote">[Platina, Vita Sixti IV.]</span>, allora fu che
il medesimo cardinale per quaranta mila
ducati d'oro comperò la città d'Imola
da <i>Taddeo Manfredi</i>, cacciato di là per
una sedizione della moglie e del figliuolo.
Di questa similmente col consenso del
papa fece un dono a <i>Girolamo Riario</i> suo
fratello. Se n'andò poscia il cardinale a
Venezia, ma contro il parere del duca di
Milano. Quantunque gli fosse fatto ogni
possibil onore in quella città, nulladimeno
comune credenza fu che i Veneziani in
segreto il mirassero di mal occhio, attesa
la stretta fratellanza osservata fra lui e il
duca di Milano.
</p>

<hr />
</div>

<div class="chapter">
<h2 class="hidden" id="MCCCCLXXIV">MCCCCLXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXIV</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Sisto</span> IV papa 4.</td>
  </tr>
  <tr>
    <td><span class="smcap">Federigo</span> III imperadore 23.</td>
  </tr>
</table>

<p>
Tornato che fu da Venezia a Roma
il soprammentovato <i>Pietro Riario</i> cardinale
di San Sisto e vescovo di più chiese,
<span class="pagenum" id="Page_48">[48]</span>
gravemente si ammalò, e nel dì 5 di
gennaio terminò colle sue grandezze la
vita <span class="fnote">[Volaterranus, lib. 22. Infessura, P. II,
tom. 3 Rer. Ital.]</span>. L'eccesso de' piaceri, a' quali
s'era abbandonato, probabilmente gli
abbreviarono i giorni. Contuttociò comunemente
fu creduto che il veleno lo
avesse tolto dal mondo nel più bel fiore
dell'età sua, forse a lui fatto dare da chi
nol potea sofferire così onnipotente presso
lo zio papa, e dissipatore scandaloso
dell'erario pontificio <span class="fnote">[Corio, Istor. di Milano.]</span>. Comunque sia,
venne egli meno, e restò solamente una
memoria troppo svantaggiosa di lui presso
i saggi; poichè per conto del popolo
e della prodigiosa copia de' suoi cortigiani,
siccome tutti godevano della di lui
prodigalità, così ancora tutti deplorarono
l'immatura sua morte. Il savio cardinal
di Pavia <i>Jacopo Ammanati</i> <span class="fnote">[Card. Papiensis, Epis. 548.]</span> ci lasciò
la descrizione de' costumi e delle azioni
sue, tutti ridondanti in biasimo del pontefice
zio, perduto nell'amore de' suoi
nipoti. Mancò di vita in quest'anno in
Ferrara, nel dì 6 d'agosto <span class="fnote">[Cronica di Ferrara, tom. 24 Rer. Ital.]</span>, <i>Ricciarda</i>
figliuola del marchese di Saluzzo,
già moglie di <i>Niccolò III</i> d'Este marchese
di Ferrara, e madre d'<i>Ercole I</i>
duca di Ferrara. Ed in quella città arrivò
nel dì 4 di dicembre <i>don Federigo</i>
figliuolo del <i>re Ferdinando</i>, e fratello della
<i>duchessa Leonora</i>, che dopo aver quivi
ricevuto grande onore, passò alla corte
di Milano. Probabilmente fu egli mandato
dal padre colà per aver penetrato
il maneggio che si facea di una lega fra
i Veneziani, Fiorentini e il duca di Milano <span class="fnote">[Sanuto, Istor. Venet., tom. 22 Rer. Ital.]</span>.
Ma non dovette arrivare a tempo
per disturbare il trattato, perchè essa
lega fu conchiusa nel giorno 20 di novembre <span class="fnote">[Corio, Ist. di Milano.]</span>,
con restarne escluso lo stesso re
Ferdinando. Se l'ebbe egli sommamente
a male, e ne nacque non lieve sdegno
<span class="pagenum" id="Page_49">[49]</span>
contra del duca di Milano, il quale avendo
sempre in addietro avuti per nemici
i Veneziani, si fosse ora unito con loro,
abbandonando il vecchio amico e chi
era padre d'<i>Alfonso duca</i> di Calabria
cioè del marito d'<i>Ippolita</i> sorella di esso
duca Galeazzo Maria <span class="fnote">[Ammirati, Istor. di Firen., lib. 24. Annal.
Placentini, tom. 20 Rer. Italic.]</span>. Però, tutto che
fosse in quella lega lasciato luogo d'entrarvi
al medesimo Ferdinando e a papa
Sisto, niun di essi vi volle aver luogo.
La somma intrinsichezza che passava
fra esso papa e il re, quella appunto
fu che mosse i Fiorentini a procurar
quella lega.
</p>

<p>
Fu in quest'anno obbligato il pontefice
a muovere le sue armi <span class="fnote">[Vita Sixti IV, P. II, tom. 3 Rer. Ital.]</span>, perchè
in Todi nacque una pericolosa sedizione
fra i cittadini per le fazioni guelfa e ghibellina.
Accorsero gli Spoletini in soccorso
de' Ghibellini, ed era per accendersi
un gran fuoco per tutto quel ducato,
se non fosse giunto colle sue brigate
<i>Giuliano dalla Rovere</i> cardinale, che cominciò
a fare il noviziato delle armi,
e ad assumere spiriti guerrieri, continuato
poi quand'anche asceso al pontificato
prese il nome di <i>Giulio II</i>. Egli
pacificò Todi, ed obbligò il popolo di
Spoleti a rendersi ubbidiente a' suoi
cenni. Ma perchè non prese ben le sue
precauzioni, gli iniqui soldati, contro il
di lui volere entrati in essa città di Spoleti,
barbaricamente la misero tutta a
sacco. Portossi dipoi il cardinal Giuliano
a città di Castello per isloggiarne <i>Niccolò
Vitelli</i> tiranno della medesima, che per
un pezzo gagliardamente si difese, e
diede anche delle buone percosse all'armata
pontificia. Ottenne in oltre esso
Vitelli soccorso dal duca di Milano e
da' Fiorentini; eppure in fine, atterrito
dalla venuta di <i>Federigo conte</i> d'Urbino,
principe di molto valore, che circa questi
tempi ottenne dal papa il titolo di duca,
capitolò la resa della città. Poco tempo
godè della sua dignità <i>Niccolò Marcello</i>
<span class="pagenum" id="Page_50">[50]</span>
doge di Venezia, perchè nell'anno presente
ai primo dì di dicembre <span class="fnote">[Sanuto, Istor. Venet., tom. 22 Rer. Ital.]</span> fu chiamato
da Dio a più felice vita. In luogo
suo fu posto <i>Pietro Mocenigo</i>, signor valoroso,
che in questo medesimo anno
avea fatto levare ai Turchi l'assedio da
Scutari. Conchiuse in questo anno il <i>re
Ferdinando</i> il matrimonio di <i>Beatrice</i> sua
figliuola col famoso <i>Mattia</i> re d'Ungheria;
ma l'esecuzione sua la vedremo
solamente all'anno 1476. Venne ancora
in quest'anno per Lombardia, ed andossene
a Roma <i>Cristierno</i> re di Danimarca,
al quale non mancò <i>papa Sisto</i> di far
godere molti onori e regali, in guisa che
il rimandò contento alle sue contrade.
</p>

<hr />
</div>

<div class="chapter">
<h2 class="hidden" id="MCCCCLXXV">MCCCCLXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXV</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Sisto</span> IV papa 5.</td>
  </tr>
  <tr>
    <td><span class="smcap">Federigo</span> III imperadore 24.</td>
  </tr>
</table>

<p>
L'anno presente fu anno di pace
per l'Italia, e in Roma fu anno di giubileo <span class="fnote">[Raynaldus, Annal. Eccles.]</span>.
<i>Papa Sisto</i>, che voglia avea di
far questa sacra funzione, e desiderava
nello stesso tempo di soddisfare alla divozion
de' popoli, coll'accorciare gli anni
del sacro giubileo, quegli fu che lo ridusse
a venticinque anni, come tuttavia
si costuma. Non si osservò gran concorso
a Roma in tal congiuntura, perchè
la Francia, l'Inghilterra, la Spagna, la
Ungheria e la Polonia si trovavano in
guerra. Vi andò bensì nel dì 6 di gennaio
<i>Ferdinando re</i> di Napoli; ma colla
sua divozione, secondo il solito de' principi,
erano mischiati degli affari politici <span class="fnote">[Infessur., Diar. P. II, tom. 3 Rer. Ital.]</span>.
Sopprattutto a lui premeva di
guastar la lega de' Veneziani col duca di
Milano e co' Fiorentini, siccome poi gli
venne fatto. Dicono inoltre, che avendolo
o prima, o allora esentato il papa dal pagar
censo pel regno di Napoli, cominciasse
in quest'anno l'uso di presentar
la chinea in luogo di censo nella vigilia
della festa di San Pietro, in ricognizione
<span class="pagenum" id="Page_51">[51]</span>
della sovranità pontificia sopra quel regno;
il che tuttavia è in uso, ma colla
giunta alla chinea d'alcune migliaia di
ducati. V'andò anche <i>Carlotta regina</i> di
Cipri, scacciata da quel regno, per cagion
del quale insorsero gravissime liti.
Ne rimase infine padrona la repubblica
di Venezia, la quale in quest'anno si
disgustò col <i>re Ferdinando</i>, perchè si
scopri a lei contrario nell'affare di Cipri <span class="fnote">[Andrea Navagero, Ist. di Ven., tom. 23
Rer. Ital.]</span>;
e ritirò anche il suo ambasciatore
da Roma, trovandosi burlata dal
pontefice, perchè, dopo aver egli tratto
tanto danaro delle borse cristiane, non
si prendeva pensiero di soccorrere essi
Veneziani nell'infausta guerra co' Turchi.
E riuscì ben deplorabile nell'anno presente
l'acquisto fatto da que' Barbari
dell'importante città di Coffa nella Crimea,
posseduta per tanti anni dai Genovesi.
Così, per negligenza di chi dovea
accudirvi, ogni dì più cresceva la potenza
degli Ottomani, e calava quella della
cristianità.
</p>

<p>
Ma se <i>papa Sisto</i> si prendea poca
cura dei progressi dell'armi turchesche,
avea ben a cuore l'esaltazione de' propri
nipoti. Abbiamo dal Platina <span class="fnote">[Platina, Vita Sixti IV, P. II, tom. 3 Rer. Ital.]</span> che in
quest'anno egli procurò da <i>Federigo duca</i>
d'Urbino <i>Giovanna</i> sua figliuola per moglie
di <i>Giovanni dalla Rovere</i> suo nipote,
e fratello del cardinal <i>Giuliano</i>, cioè di
chi fu poi papa Giulio II. E perchè pareva
indecente che la figliuola d'un principe
fosse maritata con chi non possedeva
Stati, Sisto vi trovò il ripiego, e fu
quello di concedere al nipote in vicariato
la città di Sinigaglia, colla bella terra e
distretto di Mondavio: al che si opposero
sulle prime i cardinali, ma con darla
vinta infine all'autorità del papa, e alle
preghiere d'esso cardinal Giuliano. Per
tal maritaggio pervenne col tempo il ducato
d'Urbino alla casa dalla Rovere.
Nel novembre di quest'anno fu rapito
dalla morte <i>Leonardo</i> nipote del papa e
<span class="pagenum" id="Page_52">[52]</span>
prefetto di Roma. Succedette in essa dignità
l'altro suo nipote, cioè il suddetto
<i>Giovanni</i>. Morì ancora nell'ottobre di
quest'anno <i>Bartolomeo Coleone</i> da Bergamo <span class="fnote">[Corio, Ist. di Mil. Sanuto, Ist. Ven., tom. 22
Rer. Ital. Navagero, Ist. Ven., tom. 23 Rer. Ital.]</span>,
rinomato generale de' Veneziani,
con lasciar erede de' suoi beni lo
stesso senato veneto, che ne ebbe in soli
danari più di ducento mila ducati d'oro,
oltre ad alcune belle terre. Gli fu alzata
in Venezia sul piazzale della chiesa dei
santi Giovanni e Paolo una statua equestre
di bronzo, alla quale si trovò una
mattina ch'era stata posta in mano una
scopa e al collo un sacco: satira che
rincrebbe assaissimo a quel saggio senato.
</p>

<hr />
</div>

<div class="chapter">
<h2 class="hidden" id="MCCCCLXXVI">MCCCCLXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXVI</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Sisto</span> IV papa 6.</td>
  </tr>
  <tr>
    <td><span class="smcap">Federigo</span> III imperadore 25.</td>
  </tr>
</table>

<p>
Fiera inondazione del Tevere nel
gennaio di quest'anno, cagionata dalle
strabocchevoli pioggie, allagò molta parte
di Roma, e recò gravissimi danni a quegli
abitanti <span class="fnote">[Jacobus Card. Papiens., Ep. 642.]</span>. Ossia che la peste venisse
altronde portata in quella città, oppure,
come è più probabile, s'infettasse l'aria
nel diseccarsi dell'acque corrotte, una
micidiale epidemia assalì nei mesi seguenti
il popolo romano, con farne molta
strage <span class="fnote">[Infessura, Diar., P. II, tom. 3 Rer. Ital.]</span>. Per isfuggire i pericoli di questo
malore, il pontefice <i>Sisto</i> se n'andò
alla buon'aria di Campagnano. Succedette
nel dì primo di settembre una gran
turbolenza nella città di Ferrara <span class="fnote">[Cronica di Ferrara, tom. 24 Rer. Ital.]</span>. Se
ne stava in Mantova <i>Niccolò d'Este</i> nipote
d'<i>Ercole I duca</i> di Ferrara, meditando
sempre le maniere di levar la signoria
ad esso suo zio. Se l'intese con
<i>Galeazzo Maria</i> duca di Milano, principe
di perversa politica, ed ebbe anche braccio
da <i>Lodovico marchese</i> di Mantova suo
parente. Pertanto nella mattina del dì
<span class="pagenum" id="Page_53">[53]</span>
suddetto con cinque navi cariche di armati
giunse a Ferrara, in tempo appunto
che il duca era ito alla nobil sua villa di
Belriguardo; e, siccome egli avea delle
intelligenze con alcuni suoi aderenti in
quella città, non gli fu difficile l'entrarvi
per un portello. A dirittura andato alla
piazza, l'occupò, gridando i suoi: <i>Vela,
vela</i>, e fece rompere tutte le carceri. A
questo impensato accidente la <i>duchessa
Leonora</i> e don <i>Sigismondo di Este</i> suo
cognato se ne fuggirono in Castello Vecchio,
dove neppur era provvision di vivere
per un giorno. Si credeva Niccolò
che il popolo s'avesse a sollevare in suo
favore; ma niuno si mosse, amando tutti
il presente legittimo governo. Portato
con tutta fretta sì disgustoso avviso al
<i>duca Ercole</i>, tosto montò a cavallo per
venire a Ferrara; ma per via fattogli
credere che Niccolò era venuto con
quattordici mila persone, ed essere perduta
la città, mutato cammino, s'inviò
alla volta d'Argenta, e andò a fortificarsi
a Lugo. Intanto, accortosi Niccolò che
non batteano i conti da lui fatti sopra il
popolo, e che anzi cominciavano i cittadini
a prendere l'armi contra di lui, ed
era uscito don Sigismondo con gente per
venirgli addosso, uscì frettolosamente di
città, e, passato il Po con parte dei suoi,
se ne fuggì pel territorio del Bondeno.
Ma que' contadini, già informati dell'affare,
tanto l'inseguirono, ammazzando
quanti cadevano nelle lor mani, che fecero
prigione lui ed alcuni de' suoi capitani.
Fu condotto l'infelice Niccolò a
Ferrara, dove nel giorno seguente arrivato
il duca Ercole, ed accolto con festose
acclamazioni dal popolo, nel caldo
del suo sdegno fece tagliare la testa a
lui, ed impiccare per la gola alcuni dei
di lui seguaci rimasti prigioni. Tale fu il
fine di questa breve tragedia. Avea il
duca nel dì 21 di luglio avuta la consolazione
della nascita d'un figliuolo a lui
partorito da Leonora d'Aragona sua moglie,
al quale, in memoria del <i>re Alfonso</i>
avolo suo materno, fu posto il nome di
<span class="pagenum" id="Page_54">[54]</span>
<i>Alfonso</i>. Questi poi col tempo riuscì uno
dei più prodi e celebri principi d'Italia.
</p>

<p>
Era da molto tempo stabilito il matrimonio
di <i>Beatrice</i> figliuola di <i>Ferdinando
re</i> di Napoli, e sorella della suddetta
Leonora duchessa di Ferrara, coll'insigne
re d'Ungheria <i>Mattia Corvino</i> <span class="fnote">[Giornal. Napol., tom. 21 Rer. Ital.]</span>.
Se gli diede effetto nel dì 15 di
settembre dell'anno presente, in cui questa
principessa fu sposata in Napoli, e
coronata regina d'Ungheria dal cardinale
<i>Olivieri Caraffa</i>. S'imbarcò ella nel
dì 2 d'ottobre a Manfredonia con quattro
galee e molti altri legni, per passare
in Ungheria: pure certo è che la medesima
pervenne a Ferrara nel dì 16 di
ottobre, dove con grande onore fu ricevuta
dal duca suo cognato, e si fecero
molte feste, finchè nel dì 21 si rimise in
viaggio. Avea fin qui <i>Galeazzo Maria Sforza</i>
duca di Milano governati i suoi popoli,
non già secondo le saggie massime di
<i>Francesco</i> suo padre, ma con quelle che
gli dettava il suo capriccioso e tirannico
genio <span class="fnote">[Corio, Ist. di Milano.]</span>. Benchè non gli mancassero
delle belle qualità, pure l'eccesso della
sua ambizione, libidine e crudeltà produsse
il frutto ordinario de' vizii, cioè
l'odio quasi universal della gente. Per
motivi particolari di sdegno contra di
lui congiurarono insieme <i>Gian-Andrea
Lampugnano</i>, <i>Girolamo Olgiato</i> e <i>Carlo
Visconte</i>, nobili milanesi, di levarlo di
vita; ed aspettarono a fare il colpo nel
dì 26 di dicembre, in cui esso duca soleva
portarsi alla basilica di Santo Stefano <span class="fnote">[Cronica di Ferrara, tom. 24 Rer. Ital. Ripalta,
Annal. Placent., tom. 20 Rer. Ital.]</span>.
Giunto colà il duca colle sue
guardie, e con una fiorita corte, i tre
congiurati in mezzo a quella gran truppa
arditamente se gli avventarono addosso,
e con più ferite lo stesero morto a terra.
In quel fiero miscuglio intricatosi nel
fuggire fra le gonnelle delle donne il Lampugnano,
restò anch'esso ucciso. Ebbero
l'Olgiato e il Visconte la fortuna di trapelar
<span class="pagenum" id="Page_55">[55]</span>
per la gente, e di correre a nascondersi;
ma, scoperti, furono consegnati
alla giustizia, e poi squartati vivi. All'Olgiato,
giovine di gran fuoco, non vi fu
maniera di far conoscere il fallo suo,
non iscusabile davanti a Dio <span class="fnote">[Anton. Gallus, in Comment., tom. 23 Rer. Ital.]</span>, sostenendo
egli sempre, anzi pregiandosi di
aver fatto un sacrifizio, di cui dovea aspettarsi
premio da Dio e dagli uomini.
Così terminò sua vita quel principe, e la
morte sua fu principio di non poche calamità,
che afflissero dipoi la misera Italia,
avendo egli lasciato dopo di sè Gian-Galeazzo
Maria suo primogenito di età
di soli otto anni, e però incapace del
governo, che fu bensì quietamente proclamato
duca, ma con pervenire la reggenza
di quegli Stati alla <i>duchessa Bona</i>
di Savoia sua madre. Trovossi tosto
quella saggia principessa attorniata e battuta
da <i>Sforza duca</i> di Bari, e <i>Lodovico</i>,
<i>Ascanio</i> ed <i>Ottaviano</i> fratelli dell'ucciso
duca, e dianzi banditi, che non tardarono
a sconvolgere tutta la lor casa e il ducato
di Milano, siccome vedremo. Andarono
da tutte le parti ambasciatori a condolersi
colla duchessa dell'atroce caso, e
ad esibir soccorsi; ma cominciò nel cuore
stesso della famiglia Sforza a formarsi
un tarlo, i cui perniciosi effetti compariranno
in breve. Nel dì 23 di febbraio di
quest'anno <span class="fnote">[Sanuto, Ist. Ven., tom. 22 Rer Ital.]</span> essendo mancato di vita
<i>Pietro Mocenigo</i> doge di Venezia, in luogo
suo fu sostituito <i>Andrea Vendramino</i>.
</p>

<hr />
</div>

<div class="chapter">
<h2 class="hidden" id="MCCCCLXXVII">MCCCCLXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXVII</span>. Indiz. <span class="smcap lowercase">X</span>.</td>
  </tr>
  <tr>
    <td><span class="smcap">Sisto IV</span> papa 7.</td>
  </tr>
  <tr>
    <td><span class="smcap">Federigo III</span> imperadore 26.</td>
  </tr>
</table>

<p>
Era restato vedovo <i>Ferdinando re</i> di
Napoli, e tuttochè avesse figliuoli grandi,
e il primogenito <i>Alfonso duca</i> di Calabria
si trovasse arricchito anch'esso di prole,
pure pensò ad accasarsi di nuovo. Sembra
che la politica il conducesse a questo.
Il non aver mai il re di Aragona e
<span class="pagenum" id="Page_56">[56]</span>
Sicilia <i>Giovanni</i> approvato che fosse pervenuto
al bastardo <i>re Ferdinando</i> il regno
di Napoli, regno conquistato col
sangue e col danaro de' suoi popoli, cagion
fu che mala corrispondenza fin qui
durasse fra loro <span class="fnote">[Giornal. Napolet., tom. 21 Rer. Ital.]</span>. Diede il re Giovanni
nell'anno presente al re Ferdinando
<i>Giovanna</i> sua figliuola in moglie. Per tal
via fra questi principi tornò la buona
armonia. Nel settembre del presente anno
con magnifica solennità furono celebrate
cotali nozze; ed essendo, per tale occasione,
stato spedito colà il cardinale <i>Rodrigo
Borgia</i> con titolo di legato, egli fu
che coronò la nuova regina. Ferdinando,
per levar di testa ad Alfonso duca di
Calabria suo primogenito qualunque gelosia
che gli potesse nascere per cagion
di tali nozze, nel dì 20 del suddetto settembre
gli fece giurare omaggio da tutti
i baroni come ad immediato successore
della corona dopo sua morte. Nel dì 10
di dicembre di quest'anno <span class="fnote">[Raynaldus, Annal. Eccles. Infessura, Diar.,
P. II, tom. 3 Rer. Ital.]</span> <i>papa Sisto</i>
fece la promozione d'alcuni nuovi
cardinali. Uno d'essi fu <i>Giovanni d'Aragona</i>
figliuolo del medesimo re Ferdinando.
Due altri suoi nipoti ornò Sisto
della sacra porpora. Si può ben credere
che ciò non piacesse agli altri porporati,
e massimamente a chi disapprovava gli
eccessi del nepotismo. In questi tempi
<i>Carlo da Montone</i>, figlio naturale di quel
<i>Braccio</i> che già vedemmo sì famoso capitano,
essendo già avvezzo all'armi, e
condottiere d'alcune squadre, concepì
speranza di assoggettarsi Perugia, siccome
avea fatto il padre; e a tal fine assoldata
molta gente, s'indirizzò a quelle
parti <span class="fnote">[Ammirati, Ist. di Firenze, lib. 23.]</span>. Gli andò fallito il colpo, perchè
trovò sicura quella città per una lega
nuovamente fatta co' Fiorentini. Si volse
dunque addosso ai Sanesi, e, trovandoli
sprovveduti, fece loro gran danno, e più
n'avrebbe fatto, se i Sanesi, ricorsi ai
Fiorentini, non avessero ottenuto il lor
<span class="pagenum" id="Page_57">[57]</span>
patrocinio, per cui fu d'uopo che Carlo
cessasse dall'offenderli.
</p>

<p>
Ciò che maggior rumore fece nell'anno
presente fu la rivoluzione di Genova <span class="fnote">[Corio, Istor. di Milano. Antonius Gallus, in
Comment., tom. 23 Rer. Ital.]</span>.
Quel popolo, oltre al suo genio
portato sempre alla novità, e a mutar padrone
e governo, era da gran tempo mal
soddisfatto dell'estinto duca di Milano
<i>Galeazzo Maria</i>. Specialmente i Fieschi
per danni ricevuti grande odio nudrivano
contro la casa Sforza. Dacchè dunque fu
morto esso duca, <i>Matteo del Fiesco</i> fece
massa di gente, e con intelligenza di varii
cittadini, nel dì 16 di marzo <span class="fnote">[Giustiniani, Storia di Genova, lib. 5.]</span>, entrò di
notte con una scalata in Genova, gridando:
<i>Libertà</i>. Tutto il popolo fu per lui in armi.
Sopravvennero poscia <i>Obietto</i> e <i>Gian-Luigi</i>
fratelli del Fiesco, che maggiormente
animarono i cittadini alla ribellione, e
fecero tornare in città i Fregosi. Ma il
castelletto restava in mano del duca, e
questo con grossa e fedel guarnigione, il
quale cominciò colle artiglierie a far
guerra alla città. All'avviso di tal sedizione,
la <i>duchessa Bona</i> mise tosto in ordine
circa dodici mila armati, la maggior
parte fanteria, e la spedì a quella volta
sotto il comando di <i>Roberto da San Severino</i>,
capitano di gran credito in questi
tempi. Seco erano <i>Lodovico il Moro</i> ed
<i>Ottaviano</i>, zii del picciolo duca, e inoltre
<i>Prospero Adorno</i>, il quale, già confinato in
Milano, con dolci parole e larghe promesse
fu in questa occasione condotto ad
imprendere anch'egli l'assunto di ridurre
di nuovo la patria all'ubbidienza del duca.
Mirabilmente servì la presenza ed industria
dell'Adorno per calmare gli animi
sediziosi di quel popolo, in maniera che
dopo alquante calde scaramuccie si trattò
di pace, e tornò Genova, nel giorno ultimo
d'aprile, a riconoscere per suo signore
il duca di Milano, con aver poi
tutti nel dì 9 di maggio prestato il giuramento
di fedeltà. Restò ivi per governatore
a nome del duca il suddetto Prospero
<span class="pagenum" id="Page_58">[58]</span>
Adorno. Era allora il principal ministro
di <i>Bona</i> duchessa di Milano <i>Cecco
Simonetta</i> Calabrese, personaggio d'insigne
attività, fedeltà ed accortezza; e perchè
tale, promosso ai principali onori da
<i>Francesco Sforza</i>, ottimo discernitore dell'altrui
abilità. Avea per fratello quel
<i>Giovanni Simonetta</i>, che ci diede la Vita
di esso duca Francesco, scritta elegantemente
in latino <span class="fnote">[Anton. Gallus, Comment., tom. 23 Rer.
Ital. Ripalta, Annal. Placent., tom. 20 Rer. Ital.]</span>. Ma cotanta sua autorità
gli tirò addosso l'odio di moltissimi,
e massimamente dei nobili della fazion
ghibellina. Più nondimeno degli altri il
miravano con occhio bieco i principi zii
del duca, cioè <i>Sforza duca</i> di Bari, <i>Lodovico</i>,
<i>Ottaviano</i> ed <i>Ascanio</i>, perchè da lui
tenuti stretti, non volendo egli che sì pericolosi
strumenti s'ingerissero nel governo.
Perciò cominciarono a cercar le
vie di abbatterlo, e tirarono nel loro partito
<i>Roberto da San Severino</i>, voglioso
anch'esso di metter mano negli affari
dello Stato. Non dormiva il Simonetta;
e però nel dì 25 di maggio fece che la
duchessa, chiamato nel castello <i>Donato
del Conte</i>, ch'era il principale manipolatore
della congiura, il ritenne prigione,
e mandollo nelle carceri di Monza. Diedero
per questo alle armi i fratelli sforzeschi;
nè le voleano deporre senza vedere
rimesso in libertà Donato. Si quetarono
infine; ma non andò molto che
Roberto da San Severino, accortosi che
a lui si faceva la caccia, perchè creduto
mantice di quel fuoco, prese la fuga, ed,
avendo accortamente deluso chi gli tenea
dietro con armati per prenderlo, si ritirò
poi ad Asti. Non ebbe così favorevole la
fortuna <i>Ottaviano Sforza</i>, che parimente
se ne fuggì, perciocchè inseguito, nel voler
passare a guazzo il fiume Adda, quivi
annegato lasciò la vita. Furono appresso
relegati gli altri fratelli Sforza, cioè
<i>Sforza</i> duca di Bari al suo ducato in regno
di Napoli, <i>Lodovico</i> a Pisa ed <i>Ascanio</i>
a Perugia: con che tornò in Milano la
quiete, ma per durarvi poco. Era stata
<span class="pagenum" id="Page_59">[59]</span>
occupata la signoria di Faenza a <i>Galeotto
de' Manfredi</i> da <i>Carlo</i> suo fratello <span class="fnote">[Diar. Parmens., tom. 22 Rer. Ital.]</span>.
Ebbe ordine <i>Giovanni Bentivoglio</i> dalla
duchessa di Milano di prestare aiuto a
Galeotto, e infatti si trovò obbligato Carlo
a dimettere la preda. Se n'andò egli a
Napoli, ma fu mal veduto dal <i>re Ferdinando</i>.
Abbiamo dal Diario di Parma
che sul fine d'ottobre dell'anno presente <span class="fnote">[Cronica MS. di Bologna.]</span>
circa trenta mila Turchi a cavallo
dalla Bossina all'improvviso comparvero
nel Friuli sin presso ad Udine, i quali,
dopo avere sconfitto un corpo di gente
mandato contra d'essi dai Veneziani,
saccheggiarono e misero a fuoco centocinquanta
ville, uccidendo i vecchi e le
donne, e ritenendo i fanciulli. Gran paura
fu in Venezia, e gran preparamento di
gente vi si fece; ma i Barbari, sopravvenuto
il verno, se ne ritornarono in Bossina.
</p>

<hr />
</div>

<div class="chapter">
<h2 class="hidden" id="MCCCCLXXVIII">MCCCCLXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXVIII</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Sisto</span> IV papa 8.</td>
  </tr>
  <tr>
    <td><span class="smcap">Federigo</span> III imperadore 27.</td>
  </tr>
</table>

<p>
Non lieve strepito in quest'anno, massimamente
in Italia, fece la congiura dei
Pazzi <span class="fnote">[Ammirat., Istor. di Firenze, lib. 24. Angelus
Politianus, et alii.]</span>. Potente casa era quella in Firenze, ma,
accecata dall'invidia, non sapea sofferire
l'autorità superiore che godeano in
quella repubblica i due fratelli <i>Giuliano</i> e
<i>Lorenzo de Medici</i>, personaggi di somma
ricchezza, ed insieme di credito singolare
anche fuori d'Italia. Trovandosi allora
<i>Francesco de' Pazzi</i> tesoriere del papa,
quegli fu in cui cuore nacque il desiderio
di atterrar la fortuna de' Medici: cosa
non creduta praticabile, se non con levar
loro la vita. Favorevole se gli scoprì all'indegna
impresa il <i>conte Girolamo Riario</i>
nipote di <i>papa Sisto</i>, il qual fu sempre
un mal arnese, e pregiudicò di molto alla
fama del pontefice zio. Odiava costui a
dismisura Lorenzo de Medici perchè
<span class="pagenum" id="Page_60">[60]</span>
l'avea trovato contrario a' suoi ingrandimenti,
allorchè divenne signor d'Imola,
e più paventava di lui dopo la morte
di Sisto. Per quanto si potè dedurre da
ciò che poscia avvenne, si lasciò il vecchio
papa mischiare da questo mal uomo
nel nero disegno del Pazzi <span class="fnote">[Infessura, Diar., P. II, tom. 3 Rer. Ital.]</span>; tanto più
che non men egli che il <i>re Ferdinando</i>
erano disgustati di Lorenzo de Medici
per la lega fatta senza di loro co' Veneziani
e col duca di Milano; ed
amendue speravano che, cadendo i Medici,
e prevalendo i Pazzi, Firenze s'unirebbe
con loro. Ebbe Francesco de' Pazzi
dalla sua anche <i>Francesco Salviati</i> arcivescovo
di Pisa, già nemico di Lorenzo, che
apposta venne a Firenze per dar mano
al fatto, senza mettersi scrupolo, se ad
un par suo convenisse un sì fatto mestiere.
D'ordine eziandio del papa, da
Pisa passò alla medesima città <i>Rafaello
Riario</i> cardinale con titolo di legato, ed
ordine di far ciò che gli direbbe esso
arcivescovo di Pisa. Finalmente fu data
commissione a <i>Gian Francesco da Tolentino</i>
capitano del papa di accostarsi a
Firenze con due mila fanti per sostenere,
occorrendo, i congiurati. Fu scelto il
giorno 26 d'aprile ad eseguir la meditata
impresa, e scelta la stessa cattedrale di
Firenze, e il tempo dello stesso santo sagrifizio,
cioè quando si alzava la sacratissima
ostia, per compiere così infame opera <span class="fnote">[Raphael. Volaterran. Geogr., lib. 5. Diar.
Parmig., tom. 22 Rer. Ital.]</span>.
Fu dunque da Francesco dei Pazzi
in quel tempo e luogo ucciso <i>Giuliano de
Medici</i>, che col fratello era ito ad accompagnar
colà il cardinal Riario. Ma <i>Lorenzo
de Medici</i>, ricevuta una sola leggier
ferita nella gola, quasi miracolosamente
scampò nella sagristia, dove, serrate le
porte, restò in sicuro, e poi si ridusse a
casa. Si riempè di tumulto e di grida il
tempio tutto; il popolo a gara corse alle
armi in favor de' Medici. Era già ito l'arcivescovo
di Pisa avanti il fatto con molti
de' suoi al palazzo de' signori per impadronirsene,
<span class="pagenum" id="Page_61">[61]</span>
udita che avesse la morte dei
Medici. Ma altrimenti passò la faccenda.
Preso dalla gente del gonfaloniere, così
caldo caldo con un capestro alla gola fu
impiccato alle finestre del palazzo medesimo,
e seco <i>Jacopo Salviati</i> e <i>Jacopo</i> figliuolo
dello storico <i>Poggio</i>. Preso anche <i>Francesco
de' Pazzi</i>, non si tardò punto ad impiccarlo
a canto dell'arcivescovo. La medesima
pena toccò a <i>Jacopo</i> e ad altri
della casa dei Pazzi, e a parecchi loro
aderenti, essendo asceso il numero dei
morti a settanta <span class="fnote">[Giustiniani, Istoria di Genova, lib. 5.]</span>. Sotto buona guardia
fu ritenuto il giovinetto <i>cardinal Riario</i>,
che asseriva di non essere punto stato
consapevole del trattato, e verisimilmente
diceva il vero. Nondimeno scrivono altri <span class="fnote">[Anton. Gall., Comment., tom. 23 Rer.
Italic.]</span>
ch'egli fu maltrattato in quel furore
di popolo. Certo è che venne poi rimesso
in libertà, per non irritare maggiormente
il papa.
</p>

<p>
Riferita a Roma la riuscita di questo
orrido fatto <span class="fnote">[Raynaldus, Annal. Eccles.]</span> il pontefice, trovandola
diversa da quel che desiderava e sperava,
montò forte in collera contra dei Fiorentini;
e preso il pretesto che Lorenzo dei
Medici e i magistrati di Firenze avessero
commesso un troppo enorme delitto con
levar la vita ad un arcivescovo, e con
ritener prigione un cardinale legato, ed
avessero dianzi prestato aiuto ai nemici
della Chiesa, fulminò contra d'essi tutte
le scomuniche e maledizioni del cielo, e
l'interdetto alla lor città. Nè questo bastò <span class="fnote">[Diar. Parmens., tom. 22 Rer. Ital.]</span>.
Si servirono tanto egli quanto il
<i>re Ferdinando</i> di questa occasione per occupar
tutti i danari e beni degl'innocenti
Fiorentini che si trovarono in Roma e
in regno di Napoli, e per muovere guerra
alla repubblica fiorentina. Nella lor lega
si lasciarono indurre ancora i Sanesi.
Scapitò di molto per tali fatti la fama del
pontefice <i>Sisto</i>, nè passò molto che si
dichiararono contra di lui e in favore
<span class="pagenum" id="Page_62">[62]</span>
di Lorenzo de Medici e de' Fiorentini
<i>Lodovico XI</i> re di Francia, la <i>reggenza</i> di
Milano, i <i>Veneziani</i>, <i>Ercole duca</i> di Ferrara,
<i>Roberto Malatesta</i> signor di Rimini, ed
altri. Anzi il re di Francia parlò alto contra
d'esso papa. Anche l'<i>imperador Federigo</i>
e <i>Mattia Corvino</i> re d'Ungheria spedirono
oratori al pontefice, pregandolo
di desistere dalla guerra contra de' Fiorentini,
e di volgere le sue armi e il danaro
della Chiesa in difesa della cristianità
ogni dì più oppressa da' Turchi.
Parlarono ad un sordo: più potè nel
cuore del papa l'ambiziosa politica del
<i>conte Girolamo</i> suo nipote e del <i>re Ferdinando</i>,
che ogni altro riflesso conveniente
al sacro suo ministero. Per questo e per
altri motivi i Veneziani <span class="fnote">[Sanuto, Istor. Ven., tom. 22 Rer. Ital.]</span>, il meglio che
poterono, conchiusero la pace co' Turchi:
il che produsse altri maggiori disastri
alle terre de' cristiani, e rendè più superbo
e potente l'imperadore ottomano.
Altri sconcerti originati da questo biasimevol
impegno di papa Sisto si vedranno
in breve, essendo entrati in guerra, a
cagion di ciò, tutti i principi d'Italia. Ed
ecco dove si lasciavano trasportare allora
i papi per cagion di quel nepotismo, da
cui finalmente abbiam veduto esenti, ai
dì nostri, alcuni saggi pontefici, e da cui
specialmente alieno rimiriamo il glorioso
pontificato del regnante papa Benedetto
XIV.
</p>

<p>
Spedirono intanto sì il pontefice Sisto
come il re Ferdinando le loro milizie
in Toscana addosso ai Fiorentini, che
si trovavano allora mal provveduti di
genti d'armi, e senza capitan generale.
Una delle applicazioni di <i>Ferdinando</i> e
d'esso <i>papa</i> genovese, per distorre <i>Bona
duchessa</i> di Milano dal soccorrere Firenze,
fu quella di procurare una nuova
rivoluzione in Genova <span class="fnote">[Anton. Gallus, Comment., tom. 23 Rer. Ital.]</span>. <i>Prospero Adorno</i>,
posto ivi per governatore dalla duchessa,
dimentico della sua fede, prestò
volentieri orecchio al trattato. Gli vennero
in soccorso da Napoli alcune navi
<span class="pagenum" id="Page_63">[63]</span>
armate <span class="fnote">[Corio, Istor. di Milano.]</span>; ed allorchè, per ordine della
duchessa, arrivò a Genova il vescovo di
Como per deporre l'Adorno, e prendere
il governo della città, cioè nel dì 25 di
giugno, i Genovesi fecero una rivolta, e
costrinsero i Milanesi a ridursi nel castelletto.
<i>Roberto da San Severino</i>, gran
perturbatore dell'Italia, trasse subito al
rumore, chiamato non so se dal re Ferdinando,
oppur da' Genovesi <span class="fnote">[Ripalta, Annal. Placent., tom. 20 Rer. Ital.]</span>; ed, entrato
in Genova, nel dì 16 di luglio, attese
ad ammassar gente insieme con Prospero
Adorno per opporsi all'armata milanese,
che già prevedevano, oppure sapevano,
si andava allestendo per portare soccorso
al castelletto e riacquistar la città.
In fatti spiccò da Milano un poderoso
esercito, ma condotto da un capitano
inesperto, cioè da <i>Sforza Visconte</i>
bastardo, a cui fu dato per consigliere
<i>Pier Francesco Visconte</i>. Valicato l'Apennino,
calò quest'armata alla volta di Genova.
Il San Severino, oltre all'aver
fatte molte fortificazioni fuori di Genova,
finse una lettera scritta da Milano al vescovo
di Como, ed intercetta, da cui appariva
promesso il sacco di Genova ai
soldati, e che si leverebbe ogni privilegio
ai cittadini. Letta questa in pubblico, fece
diventar come tanti lioni i per altro bellicosi
e bravi Genovesi. Però con questo
ardore usciti contra dell'esercito duchesco
nel dì 7 d'agosto, lo misero in rotta,
e fecero una sterminata copia di prigioni.
Al vedere come disperato il caso di Genova,
fu presa in Milano un'altra risoluzione,
cioè di spedire colà <i>Batistino Fregoso</i>,
e, cedendo a lui le fortezze, di aiutarlo
a divenire doge della sua patria.
Così fu fatto. Entrato in Genova il Fregoso,
vi trovò la dissensione fra i capi:
il che facilitò a lui la maniera di cacciar
fuori della città Prospero Adorno e Roberto
da San Severino, e di farsi proclamar
doge. Ma quasi tutta la Riviera di
Levante restò all'ubbidienza dell'Adorno
e del San Severino, il quale ultimo, dopo
<span class="pagenum" id="Page_64">[64]</span>
aver fallito questo colpo, si diede a fabbricar
altre macchine contro al governo
di Milano. Oltre a ciò il papa e il re Ferdinando
mossero un'altra tempesta addosso
ai Milanesi, con fare che gli Svizzeri,
gente bellicosa e fiera, assoluti dal
papa dai giuramento che aveano di non
offendere lo Stato di Milano, cominciassero
contra di esso Stato la guerra <span class="fnote">[Diar. Parm., tom. 22 Rer. Ital.]</span>.
Costoro, dopo essersi impadroniti di varie
castella, posero l'assedio a Lugano
nel mese di novembre. Poco vi si fermarono,
perchè spedito colà <i>Federigo</i> novello
marchese di Mantova con buon
nerbo di gente, meglio stimarono di ritirarsi.
E gli affari avrebbono in quelle
parti presa miglior piega, se il grosso
presidio di Belinzona non avesse temerariamente
voluto incalzare gli Svizzeri
nella lor ritirata per aspre montagne.
Imperocchè i Milanesi tra per li sassi rotolati
giù dai nemici, e per la fuga di un
mulo impaurito, furono sì fattamente
presi da timor panico, che più di ottocento
persone o annegate od uccise vi
restarono, e gli altri perderono armi e
bagaglio.
</p>

<p>
Erano già, siccome dissi, entrate in
Toscana nel mese di luglio l'armi del
papa e del re Ferdinando, comandate
da <i>Alfonso duca</i> di Calabria e da <i>Federigo
duca</i> d'Urbino. Fu loro facile l'impossessarsi
di alcune castella, perchè i
Fiorentini andavano raunando gente, facendone
venir di Lombardia, ma non ne
aveano tante da poter contrastare in
campagna col nemico esercito. Si applicò
Alfonso duca all'assedio della Castellina,
e nel dì 14 d'agosto l'ebbe a patti,
con seguitar poscia a prendere altre terre.
Volendo intanto i Fiorentini e la
duchessa di Milano provvedersi d'un
capitan generale, parve loro più a proposito
d'ogni altro <i>Ercole duca</i> di Ferrara;
e il condussero, ancorchè fosse
genero del re Ferdinando <span class="fnote">[Ammirati, Istor. di Firenze, lib. 24.]</span>. Giunse
questo principe a Firenze nel dì 8 di
<span class="pagenum" id="Page_65">[65]</span>
settembre, ed, uscito in campagna, raffrenò
i nemici, e portò gran danno ai
Sanesi collegati con loro. Così passò
l'anno presente; restando nondimeno i
Fiorentini in male stato, perchè v'era
discordia nel campo loro, e pochi erano
i sussidii mandati dal re di Francia, dalla
duchessa di Milano e da' Veneziani. Presero
eglino inoltre al loro soldo <i>Roberto
Malatesta</i> signor di Pesaro. Anche <i>Giovanni
Bentivoglio</i>, arbitro allora del governo
di Bologna, fu in loro aiuto. In Venezia
nell'anno presente a dì 6 di maggio <span class="fnote">[Sanuto, Istor. Venet., tom. 22 Rer. Ital.]</span>
terminò sua vita <i>Andrea Vendramino</i> doge
di quella repubblica, a cui succedette in
essa dignità <i>Giovanni Mocenigo</i> nel dì 18
d'esso mese; e poco stette ad entrare
in quella città la peste, che portò al sepolcro
alcune migliaia di persone e molti
nobili, con essere durata sino al novembre.
Parimente in quest'anno nel mese
di giugno <span class="fnote">[Diar. Parmens., tom eod.]</span> passò all'altra vita <i>Lodovico
Gonzaga</i> marchese di Mantova: con
che pervenne il dominio di quello Stato
a <i>Federigo</i> suo primogenito, il quale fu
condotto al suo soldo dalla duchessa di
Milano. Nel Mantovano giunsero in questi
tempi nuvoli di locuste, che occuparono
circa trenta miglia di lunghezza
verso il Bresciano, e quattro miglia di
larghezza. Distrussero tutte l'erbe e foglie
di quella contrada; e fattane, per
ordine del marchese, con poco garbo
strage senza seppellirle, infettarono poi
l'aria, cagionando una micidiale epidemia
ne' corpi umani. In quest'anno parimente
la peste infierì non solamente
nelle armate nemiche guerreggianti in
Toscana, ma anche in Roma, Bologna,
Mantova, Modena, Brescia, Bergamo e
nella Romagna.
</p>

<p>
<span class="pagenum" id="Page_66">[66]</span>
</p>

<hr />
</div>

<div class="chapter">
<h2 class="hidden" id="MCCCCLXXIX">MCCCCLXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXIX</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Sisto IV</span> papa 9.</td>
  </tr>
  <tr>
    <td><span class="smcap">Federigo III</span> imperadore 28.</td>
  </tr>
</table>

<p>
Per quanto si adoperassero i Fiorentini
e gli ambasciatori spediti dal re di
Francia e da altri potentati, per indurre
il <i>pontefice Sisto</i> a dare la pace ai Fiorentini
in tempo che la cristianità veniva
conculcata dal comune nemico; nulla si
potè ottenere <span class="fnote">[Raynaldus, Annal. Eccles.]</span>. Persisteva egli in pretendere
che i Fiorentini non solamente
scacciassero <i>Lorenzo de Medici</i>, ma che
gliel dessero nelle mani: cosa che non
mai si volle accordare, perchè egli era
stato l'offeso, nè per colpa od ordine suo
l'arcivescovo di Pisa avea perduta la
vita. Più strana cosa sembrava che intanto
il pontefice andava inviando legati
in Germania, Ungheria, Boemia e Polonia,
per sollecitare i principi a far guerra
al Turco, quand'egli poi si perdeva in
farla contra de' cristiani, e vibrava scomuniche
a furia contra di <i>Ercole duca</i>
di Ferrara, e contra di Rimini, Pesaro e
Faenza, perchè non lasciavano divorar
vivi da lui i Fiorentini. Seguitò dunque
la guerra in Toscana, e vi si frammischiarono
tanti altri imbrogli per li maneggi
di <i>Roberto da San Severino</i>, che fu
in grave pericolo quella repubblica. Dirò
io in breve ciò che altri diffusamente
lasciò scritto <span class="fnote">[Ammirati, Istor. Fiorent. lib. 24.]</span>. Essendo in Toscana
<i>Ercole duca</i> di Ferrara, e <i>Federigo</i> marchese
di Mantova, non male s'incamminavano
le militari azioni contra dell'esercito
pontificio e napoletano. Riuscì
ancora a <i>Roberto Malatesta</i> lor condottiero
di dare una rotta a <i>Matteo da
Capoa</i>, allorchè conduceva un grosso
corpo di gente al campo del duca di Calabria.
Ma ecco che Roberto San Severino <span class="fnote">[Diar. Parmens., tom. 22 Rer. Ital.]</span>,
accordatosi con <i>Lodovico il
Moro</i> e con <i>Sforza duca</i> di Bari, zii paterni
del picciolo duca di Milano, e formato
<span class="pagenum" id="Page_67">[67]</span>
un esercito, dalla Lunigiana passò
anch'egli alla volta di Pisa unito con
<i>Obietto</i> e <i>Gian-Luigi</i> del Fiesco: sicchè
da due parti si videro assaliti i Fiorentini.
Contra del San Severino marciò il
duca di Ferrara, e il fece ritirare fin di là
dalla Magra; ma il fuoco da quella parte
estinto, andò da lì a qualche tempo a sboccare
sopra una più lontana e pericolosa
parte. Cioè si venne a sapere ch'esso San
Severino con Lodovico Sforza soprannominato
il Moro (giacchè in questi dì sul
Genovesato morì <i>Sforza duca</i> di Bari suo
fratello, siccome fu creduto, di veleno)
per aspre montagne era nel dì 10 d'agosto <span class="fnote">[Corio, Istor. di Milano.]</span>
calato sul Tortonese, e che l'infedele
governator di Tortona gli avea
data quella città. Diffusamente narrati si
leggono questi avvenimenti nei Diario di
Parma <span class="fnote">[Diar. Parmens., tom. 22 Rer. Ital.]</span>. Avea Lodovico intelligenza
col castellano del castello di Milano; e
però, lasciato l'esercito alla cura del San
Severino, ito con poca gente a Milano,
entrò in esso castello. Consigliato il duca
<i>Gian-Galeazzo Maria</i> e la <i>duchessa Bona</i>
dalla fazione de' Ghibellini a rinconciliarsi
con lui, ammisero Lodovico alla loro
udienza, e il trattarono con grande umanità:
il che cagionò un giubilo universale
nel basso popolo di Milano, figurandosi
ognuno ristabilita la concordia e la
quiete. Ma Lodovico Sforza, che altro
pensier non avea in testa se non quello
di comandar le feste, e di andar fin dove
si potesse per soddisfare a questa sua
potente passione, la prima cosa che fece,
quella fu di levarsi dagli occhi il troppo
potente ed odiato ministro della duchessa,
cioè <i>Cecco Simonetta</i>. Ordinata dunque
una sedizione coi capi de' Ghibellini,
fu preso Cecco, e mandato alle carceri
di Pavia, dove poi aspramente tormentato
e processato, ebbe la testa tagliata
nel dì 30 d'ottobre dell'anno seguente.
</p>

<p>
Allorchè si udì caduta Tortona in
mano di <i>Lodovico il Moro</i>, scrisse tosto
la duchessa ad <i>Ercole duca</i> di Ferrara,
<span class="pagenum" id="Page_68">[68]</span>
che si trovava all'armata in Toscana, di
venire in suo aiuto. Venne egli, ma non
giunse a tempo d'impedire le novità succedute
in Milano; e la sua partenza dalla
Toscana riuscì di notabil pregiudizio ai
Fiorentini. Imperocchè, lasciato al comando
delle sue genti <i>Sigismondo d'Este</i>
suo fratello, al cui parere prevalse quello
di <i>Costanzo Sforza</i> signore di Pesaro,
ostinato in non voler muovere il campo
da Poggio Imperiale, nel dì 7 di settembre <span class="fnote">[Ammirati, Istor. Fiorent., lib. 24.]</span>
venne l'esercito del duca di Calabria
ad assalirli, e senza gran fatica
in poco di tempo li mise in fuga: disavventura
che portò la costernazione in
Firenze. Da ciò seguirono non pochi
progressi delle armi pontificie e napoletane,
perchè presero Poggibonzi, Colle
ed altre terre, con ridurre sempre più
Firenze alle strette. Quivi oramai mormorava
non poco il popolo, perchè si
provassero tanti guai, e si mettesse la
repubblica in pericolo di rovina per cagione
d'un sol cittadino. Nè si potea più
far capitale de' soccorsi del duca di Milano,
dappoichè Lodovico il Moro, divenuto
governatore di quello Stato, se
l'intendeva col re Ferdinando, da cui
poscia ottenne anche il ducato di Bari.
Fu allora che <i>Lorenzo de Medici</i>, essendosi
ridotte a quartieri d'inverno le armate,
considerando la stanchezza della
sua città per questa arrabbiata guerra, e
i pericoli maggiori se non vi si ritrovava
rimedio, prese, nel dì 5 di dicembre,
una risoluzione, che, quantunque venisse
da un uomo di gran senno, pure fu da
moltissimi tenuta per troppo ardita: cioè
determinò di portarsi in persona a Napoli,
per tentar di placare l'animo del re
Ferdinando. Non v'era chi non si ricordasse
di quanto dicemmo avvenuto al
conte Jacopo Piccinino, e ad altri in
quella corte. Tuttavia è da credere che
non si sarebbe così facilmente azzardato
Lorenzo ad un tentativo, se non avesse
avuto fondamenti bastevoli di sperarne
buona riuscita. Fors'egli, come fu creduto,
<span class="pagenum" id="Page_69">[69]</span>
avea preventivamente con danari
guadagnata la grazia dei più possenti
presso di Ferdinando. Fors'anche lo
stesso <i>Lodovico il Moro</i>, che non si vedea
sicuro in sella, perchè a' Veneziani era
dispiaciuta la sua entrata per le finestre
nel governo di Milano, e che perciò desiderava
la pace, s'interpose col re Ferdinando.
Finalmente sappiamo dalla Cronica
di Ferrara <span class="fnote">[Cronica di Ferrara, tom. 24 Rer. Ital.]</span>, essere stato consigliato
Lorenzo dal <i>duca Ercole</i> genero
del re di andare a Napoli; nè è da credere
che il consiglio fosse venuto da chi
prima non sapesse che l'andare era
senza pericolo. Appena fu partito il Medici,
che i Fregosi occuparono Sarzana,
posseduta allora da' Fiorentini, contuttochè
durasse una tregua stabilita fra
quelle potenze guerreggianti: il qual tradimento
incredibil rammarico cagionò
in Firenze.
</p>

<hr />
</div>

<div class="chapter">
<h2 class="hidden" id="MCCCCLXXX">MCCCCLXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXX</span>. Indiz. <span class="smcap lowercase">XIII</span>.</td>
  </tr>
  <tr>
    <td><span class="smcap">Sisto</span> IV papa 10.</td>
  </tr>
  <tr>
    <td><span class="smcap">Federigo</span> III imperadore 29.</td>
  </tr>
</table>

<p>
La risoluzion presa da <i>Lorenzo de
Medici</i> di andarsene a Napoli a trovare
il nemico <i>re Ferdinando</i>, parve, siccome
accennai, anche agli uomini savii pericolosa
ed ardita, contuttochè, secondo la
testimonianza dell'autore del Diario di
Parma <span class="fnote">[Diar. Parm., tom. 22 Rer. Ital.]</span>, egli andasse armato almeno
d'un salvocondotto; pure essa ebbe poi
un felice successo <span class="fnote">[Ammirati, Istor. Fiorent., lib. 24.]</span>. così ben seppe
egli lavorare coll'eloquenza sua negli
orecchi de' ministri e del re medesimo;
così ben ricevuta fu l'umiliazione sua
dal re, anzi gradita la fidanza ch'egli
mostrò della clemenza regale, che la nemicizia
si convertì in piena amicizia. Contribuì
ancora non poco a far che Ferdinando
cambiasse massima, l'essere arrivato
in Toscana il <i>duca di Lorena</i>, cioè
il pretendente del regno di Napoli. Fu
pertanto spedito ordine alle milizie napoletane
<span class="pagenum" id="Page_70">[70]</span>
di non più molestare i Fiorentini;
e pace, anzi lega seguì fra il re ed essi,
sottoscritta nel dì 6 di marzo. Si
alterò forte il <i>pontefice Sisto</i> all'udire
questa concordia, intavolata ed anche
conchiusa senza partecipazione sua, o
almeno senza suo consentimento. Tuttavia,
conoscendo egli di non poter solo
continuare la guerra, e tanto più, perchè
immenso esercito di Turchi assediava e
combatteva alla disperata la città di Rodi,
posseduta allora dai cavalieri oggidì appellati
di Malta, per necessità tacque, e
si diede ad ordir altre tele. Intanto il turbolento
animo del conte <i>Girolamo Riario</i>
suo nipote, signore d'Imola, dalla Toscana,
cui non potea più offendere per
cagion di quella pace, portò dipoi la
guerra in Romagna, dove somma ansietà
avea di fabbricarsi un buon nido, finchè
vivea il papa, che secondava tutte le voglie
di lui. Cominciò adunque ad infestare
<i>Costanzo Sforza</i> signor di Pesaro, stato
finora colle sue genti al servigio de' Fiorentini.
Si sostenne lo Sforza coll'appoggio
del re Ferdinando. Avvenne in questi
tempi che morì <i>Pino degli Ordelaffi</i> signore
di Forlì, e benemerito di quella
città <span class="fnote">[Jacobus Philippus Bergom., in Hist.]</span>, senza lasciar dopo di sè prole
legittima. Dichiarò egli successore in quel
dominio <i>Sinibaldo</i> suo figliuolo spurio di
poca età sotto la tutela della moglie. Ma
<i>Anton-Maria</i> e <i>Francesco Maria</i> degli Ordelaffi
figliuoli legittimi di un fratello di
esso Pino, aiutati da <i>Galeotto de' Manfredi</i>
signor di Faenza loro zio, e protetti dal
re Ferdinando, mossero guerra a Sinibaldo
e alla tutrice. Trasse a questo rumore
il conte Girolamo colle armi pontificie;
e tra perchè i guai, dei quali parlerò
fra poco, obbligarono il re suddetto
a cercar aiuti dal papa, e a dimettere la
protezion degli Ordelaffi <span class="fnote">[Diar. Parmens., tom. 22 Rer. Ital.]</span>; o perchè
il conte Girolamo assistito da <i>Federigo
duca</i> d'Urbino ebbe l'entrata in Forlì,
e con gran danaro ottenne anche la rocca
dalla vedova di Pino; di quella città esso
<span class="pagenum" id="Page_71">[71]</span>
conte divenne padrone, e ne riportò
senza molta fatica l'investitura dal pontefice
zio. Così venne a perderne il dominio
la nobil casa degli Ordelaffi, che
avea in addietro per circa cento cinquanta
anni signoreggiato in quella città.
Antonio Maria passò poi a Venezia, ed
ebbe provvisione da quella repubblica.
</p>

<p>
Se è vero ciò che scrive il Corio <span class="fnote">[Corio, Istor. di Milano.]</span>,
non tardò il papa ad entrar nella lega
contratta da <i>Ferdinando re</i> di Napoli coi
<i>Fiorentini</i> e con <i>Gian-Galeazzo</i> duca di
Milano. Narra egli che questa lega, nella
quale il primo era lo stesso pontefice, fu
pubblicata, nel dì 25 di marzo, in Milano,
e che ne restarono esclusi i Veneziani.
Ma o non sussiste tale lega, oppure
convien dire (e lo dice infatti l'Ammirati <span class="fnote">[Ammirati, Istor. di Firenze, lib. 24.]</span>)
che il papa se ne pentisse
ben presto; giacchè, secondo il Sanuto <span class="fnote">[Sanuto, Istor. Ven., tom. 22 Rer. Ital.]</span>,
nel dì 16 oppure 26 d'aprile, egli
stabilì un'altra lega coi Veneziani, nella
quale furono nominati molti principi e
signori, ma non già il <i>re Ferdinando</i>, nè
il <i>duca di Milano</i>, nè i <i>Fiorentini</i>. Capitano
di questa lega fu dichiarato il <i>conte Girolamo</i>
nipote del papa, e fu creato gonfalonier
della Chiesa <i>Federigo duca</i> d'Urbino.
Permise Dio che nel medesimo presente
anno questo papa, sì poco curante di far
testa ai Turchi, e solamente portato ad
imbrogliar l'Italia per le suggestioni del
predominante nipote, provasse gli effetti
del suo poco zelo in favore della cristianità.
Aveano gloriosamente i cavalieri
di Rodi difesa la lor città, ed obbligato
il grande esercito di <i>Maometto II</i> signor
de' Turchi a levarne l'assedio. Cooperarono
a questo buon successo due navi
piene di gente valorosa, che spedì in loro
aiuto il re Ferdinando. Ma ecco nel mese
di luglio giugnere in Puglia la potentissima
flotta degli stessi Turchi, ed imprendere
l'assedio di Otranto. Sospettarono
i Napoletani che Maometto, oppure il suo
bassà Acmet, fosse stato mosso a questa
<span class="pagenum" id="Page_72">[72]</span>
impresa dai Veneziani, per l'odio grande
che portavano al re Ferdinando. Crebbero
poi tali sospetti per certi altri avvenimenti
che io tralascio. Comunque sia, resistè
Otranto alle forze e agli assalti turcheschi
sino al dì 21 d'agosto, in cui fu
preso a forza d'armi <span class="fnote">[Summonte, Istoria di Napoli.]</span>. Le crudeltà
commesse in tal congiuntura da que' cani
fanno orrore. L'arcivescovo <i>Stefano
Pendinello</i>, i canonici, i preti e i frati,
vittime del loro furore, furono decapitati,
le sacre vergini abbandonate alla lor libidine;
spogliati e profanati i sacri templi,
ed uccisi circa dieci mila di quegli
infelici cittadini e difensori. Dopo di che si
fortificarono in quella città i barbari vincitori.
Portò la disgrazia d'Otranto un
incredibile spavento per tutta l'Italia, e
specialmente fece breccia il timore nel
cuor del pontefice, talmente che fu creduto
da alcuni che egli già meditasse di fuggirsene
in Francia. Oh allora sì ch'egli
cominciò daddovero a pensare al riparo
contro l'oramai sterminata potenza dei
Turchi, e diedesi a scrivere lettere lagrimevoli
a tutte le potenze d'Italia e oltramontane,
raccomandandosi vivamente
alla lor pietà per soccorsi, valevoli a reprimere
l'orgoglioso persecutor de' cristiani.
V'ha degli storici che mettono la
liberazione d'Otranto sotto quest'anno.
Certamente si sono ingannati. All'infausto
avviso di questo barbarico attentato,
<i>Alfonso duca</i> di Calabria, che tuttavia era
in Toscana, marciò speditamente colla
sua armata verso il regno paterno per
opporsi almeno ai maggiori progressi di
sì potente nemico. Prima nondimeno di
partirsi egli avea fatto un colpo, convenevole
alla di lui eccessiva ambizione:
cioè la ricompensa ch'egli diede a' Sanesi,
da' quali nella guerra suddetta avea ricevuto
ogni assistenza e favore contra dei
Fiorentini, quella fu di spogliarli della
lor libertà. Imperciocchè procurò ch'essi
liberassero dal bando i fuorusciti, e col
favore poscia di questi si fece proclamar
signore di Siena. La paura de' Turchi, e
<span class="pagenum" id="Page_73">[73]</span>
il bisogno dell'aiuto di tutti, innanzi che
l'anno terminasse, indussero il papa a
rimettere in sua grazia i Fiorentini, i
quali con ispedire a Roma dodici loro
ambasciatori ad umiliarsi, e a chiedere
perdono, nel dì 3 di dicembre conseguirono
l'assoluzione de' loro misfatti. Segno
è ben questo che non era dianzi seguita
lega alcuna fra esso papa e i suddetti Fiorentini.
In questi tempi <span class="fnote">[Corio, Istor. di Milano. Diar. Parmens.,
tom. 22 Rer. Ital.]</span> <i>Lodovico Sforza</i>
il Moro, che non amava d'aver compagni
nel governo di Milano, seppe ben presto
trovar le vie d'ottenere il suo intento.
Era tornato a Milano <i>Ascanio Sforza</i> suo
fratello e vescovo di Pavia. Vero o falso
che fosse ch'egli favorisse la fazion ghibellina,
si servì di questa ragione l'ambizioso
Lodovico per farlo ritenere in castello
sul fine di febbraio, dopo di che il
mandò ai confini a Ferrara. Inoltre tolse
da' fianchi della <i>duchessa Bona</i> di Savoia
<i>Antonio Tassini</i> Ferrarese, uomo che, tenendo
un gran predominio nell'animo di
essa, avea accumulato di grandi ricchezze.
Finalmente fece che il duca <i>Gian-Galeazzo
Maria</i>, benchè di età di anni dodici, nel
dì 7 d'ottobre assumesse il governo, e
facesse intendere alla duchessa sua madre
di attendere da lì innanzi alle sue divozioni.
Per tali trattamenti troppo disgustata
la duchessa, nel dì 2 di novembre,
uscita di Milano, si trasferì a Vercelli, e
venne poscia a mettere la sua stanza ad
Abbiate. Guerra civile fu nell'ultimo
mese di quest'anno in Genova fra <i>Batistino
da Campofregoso</i> doge ed <i>Obietto
del Fiesco</i>, essendo quel volubil popolo
diviso in due fazioni. Nel dì del santo Natale
vennero alle mani, ed essendo toccata
la peggio colla morte di molti ad
Obietto, urli e pianti non mancarono in
quella città.
</p>

<p>
<span class="pagenum" id="Page_74">[74]</span>
</p>

<hr />
</div>

<div class="chapter">
<h2 class="hidden" id="MCCCCLXXXI">MCCCCLXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXI</span>. Ind. <span class="smcap lowercase">XIV</span>.</td>
  </tr>
  <tr>
    <td><span class="smcap">Sisto IV</span> papa 11.</td>
  </tr>
  <tr>
    <td><span class="smcap">Federigo III</span> imperadore 30.</td>
  </tr>
</table>

<p>
Tanto il <i>pontefice Sisto</i> che il <i>re Ferdinando</i>
attesero a far grandi preparamenti
per togliere dalle mani de' Turchi
l'occupata città d'Otranto <span class="fnote">[Raynaldus, Annal. Eccles.]</span>. Ad altre
città ancora di que' contorni s'era stesa
la potenza di costoro. Formossi dunque
una gran lega per questa importante impresa,
e vi entrarono il papa col re Ferdinando,
<i>Mattia Corvino</i> re d'Ungheria,
il <i>duca di Milano</i>, il <i>duca di Ferrara</i>, i
<i>marchesi di Mantova</i> e di <i>Monferrato</i>, i
<i>Fiorentini, Genovesi, Sanesi, Lucchesi, Bolognesi</i>.
Chi promise danaro, chi gente,
chi galee armate. Anche i re d'Aragona
e Portogallo s'impegnarono di mandare
gagliardi soccorsi. Nulla si potè ottenere
da' Veneziani. Ma forse tutto questo
grandioso apparato avrebbe servito a
poco, se la misericordia di Dio non avesse
per altro verso provveduto al bisogno
della cristianità. Venne a morte, nel
dì 31 di maggio, <i>Maometto II</i> imperador
de' Turchi, cioè colui che tante
provincie avea tolte in sua vita ai Cristiani,
chi disse per veleno e chi per un
tumore. Insorse allora una fierissima
guerra fra due suoi figliuoli, cioè fra
Baiazette e Zizim, pretendendo cadaun
di loro l'imperio, e a cagion d'essa il
bassà Acmet fu richiamato in Levante.
Questo fu la salute del re Ferdinando.
Avea <i>Alfonso duca</i> di Calabria cinta di
forte assedio la suddetta città di Otranto
per terra, tormentandola colle artiglierie,
colle mine e con frequenti assalti, ma con
poco profitto per la gagliarda resistenza
de' nemici. Dacchè giunsero colà le flotte
del re suo padre, del papa e de' Genovesi,
anche per mare fu stretta e combattuta
la città. Si fece ancora battaglia
coi legni turcheschi, e ne riportarono
vittoria i Cristiani. La nuova della morte
<span class="pagenum" id="Page_75">[75]</span>
di Maometto, e della discordia nata fra i
due figliuoli di lui, e la speranza perduta
che venissero dalla Vallona venti mila
Turchi quivi preparati per far vela in
soccorso degli assediati, furono le cagioni
che Otranto infine si rendè per
trattato nel dì 10 di settembre al duca
di Calabria; la qual nuova sparsa per
Italia riempiè di consolazion tutti i popoli <span class="fnote">[Jacobus Volaterranus, Diar., tom. 23 Rer.
Ital. Summonte, Istoria di Napoli. Sanuto, Istor.
Venet., tom. 22 Rer. Ital.]</span>.
In vigor della capitolazione fu
permesso ai Turchi d'andarsene; ma il
duca, servendosi del pretesto o della ragione
ch'essi menassero con loro alcune
giovani cristiane, gli svaligiò, e fattine
prigioni circa a mille e cinquecento, li
prese poi al suo servigio, con valersene
nelle guerre che fra poco insorsero in
Italia. Dopo tal vittoria trovavasi il re
Ferdinando in grandi forze e in somma
voglia di continuar la guerra coi Turchi.
Bellissima era la congiuntura di far riguardevoli
progressi, mentre i figliuoli
del defunto Maometto gareggiavano allora
l'un contra l'altro, e i soldati gridavano
la maggior parte: A <i>Costantinopoli</i> <span class="fnote">[Raynaldus, Annal. Eccl. Jacobus Volaterranus,
ubi supra.]</span>.
Ma non men la flotta del pontefice,
quanto quella de' Genovesi se ne
tornarono tosto indietro, lamentandosi
che il duca di Calabria si fosse impadronito
di tutte le artiglierie ed armi, senza
farne loro parte alcuna, e senza regalarli,
ed avea anche lasciato mancar loro
la vettovaglia. Per quanto si affaticasse
in Cività Vecchia, dove era il papa, l'ambasciatore
del re <i>Ferdinando</i>, con rappresentare
essere questo il tempo di fiaccare
le corna al tiranno d'Oriente, giacchè
erano giunte anche le flotte ausiliarie
di <i>Ferdinando il Cattolico</i> re d'Aragona,
e di <i>Alfonso re</i> di Portogallo, nulla di
più potè ottenere. Il conte <i>Girolamo Riario</i>
nipote del papa avea degli altri disegni,
che si scoprirono poi nell'anno seguente.
<span class="pagenum" id="Page_76">[76]</span>
Di grossi conti avrà avuto questo
pontefice nel tribunale di Dio.
</p>

<p>
Generale dell'armi del duca di Milano,
ed uno de' suoi consiglieri in questi
tempi era <i>Roberto San-Severino</i> <span class="fnote">[Corio, Istor. di Milano.]</span>.
Se per propria colpa, o di <i>Lodovico il
Moro</i>, egli si disgustasse, non bene apparisce.
Quel che è certo, egli dicea di non
si fidare del Moro. Insorse ancora una
fiera rissa fra i suoi servitori e quei del
Moro nel mese di febbraio. Cominciò
egli dunque a pretendere maggior soldo
per la sua condotta; il che ricusandosi
dal duca, ossia da esso Lodovico, dispettosamente
si partì da Milano, e ritirossi
a Castelnuovo di Tortona. Potrebb'essere
ch'egli se l'intendesse già co' Veneziani,
i quali aveano gran prurito di
far guerra; almeno dovette Roberto cominciar
le sue mene con loro, siccome
uomo avvezzo a pescare nel torbido.
Dal re Ferdinando e da' Fiorentini furono
spedite persone per ritenerlo al servigio
dello Stato di Milano, ma niun frutto riportò
la loro ambasciata. Il perchè Lodovico
il Moro fece istanza a Firenze di
avere <i>Costanzo Sforza</i> signore di Pesaro
per generale dell'armi milanesi; e questi
a lui conceduto, arrivò a Milano nel
giorno 18 d'ottobre. Che già la repubblica
veneta avesse voglia di romperla
con <i>Ercole duca</i> di Ferrara, ce ne assicura
Jacopo Volaterrano, con dire <span class="fnote">[Jacobus Volaterran., Diar., tom. 23 Rer. It.]</span>
che i Veneziani piantarono in quest'anno
una bastia nel distretto di Ferrara, pretendendo
essere di lor ragione quel sito.
Il duca, dopo avere indarno reclamato,
ricorse al re Ferdinando, al duca di Milano
e a' Fiorentini; e questi, per mezzo dei
loro ambasciatori, ne fecero doglianza
al papa sul principio di dicembre. Il papa,
quantunque si trattasse di un principe
suo vassallo, niuna cura si prese di rimediare
al fatto, siccome venduto a' Veneziani
per le suggestioni del conte <i>Girolamo
Riario</i>, a cui troppo poco parea
l'essere divenuto signore d'Imola e di
<span class="pagenum" id="Page_77">[77]</span>
Forlì, e sperava di stendere maggiormente
le fimbrie colla sponda de' Veneziani.
Si portò egli appunto a Venezia
nell'agosto dell'anno presente, per ordire
la trama, anche prima che fosse liberato
Otranto dal giogo turchesco, e trattato
fu da que' signori con onori tali, che
poco meno si sarebbe fatto ad un re.
Morì in quest'anno <i>Francesco Filelfo</i>,
uno de' più insigni letterati che si avesse
allora l'Italia, dotto non meno nelle latine
che nelle greche lettere, ma penna
satirica. Secondo Jacopo Filippo da Bergamo <span class="fnote">[Jacobus Philipp. Bergom., Hist.]</span>,
ebbe il Filelfo Ancona per patria,
ma era oriondo da Tolentino. Non
men celebre di lui fu <i>Bartolomeo Platina</i>,
che tale era il suo nome, e non già
quello di Batista, nativo della terra di
Piadena del Cremonese. Ebbe varii impieghi
in Roma, e custode della biblioteca
vaticana morì quivi nell'anno presente,
preso dalla peste, che fece ivi allora
strage di molta gente.
</p>

<hr />
</div>

<div class="chapter">
<h2 class="hidden" id="MCCCCLXXXII">MCCCCLXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXII</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Sisto</span> IV papa 12.</td>
  </tr>
  <tr>
    <td><span class="smcap">Federigo</span> III imperadore 31.</td>
  </tr>
</table>

<p>
Diedero principio in quest'anno i
Veneziani ad una fiera guerra contra di
<i>Ercole I duca</i> di Ferrara: guerra che
sconvolse l'Italia tutta. Incolpavano essi
il duca di non aver mantenuto i capitoli
delle paci stabilite fra essi e la casa di
Este; e il duca all'incontro sosteneva
che la cagione di tal rottura veniva da
pretesti suscitati dal continuo loro desio
di accrescere la già grande loro potenza
collo spoglio de' vicini, e dall'odio che
professavano al <i>re Ferdinando</i>, giacchè,
dopo avere il duca di Ferrara presa in
moglie una figliuola di esso re, questa
alleanza fu sempre mirata di mal occhio
in Venezia. Io non mi fermerò qui ad
allegar le ragioni de' Veneziani, nè quelle
del duca, avendone io assai favellato altrove <span class="fnote">[Antichità Estensi, P. II.]</span>,
e potendosi leggere intorno a
<span class="pagenum" id="Page_78">[78]</span>
ciò quanto lasciò scritto Pietro Cirneo
scrittore corso in un suo opuscolo da
me dato alla luce <span class="fnote">[Petrus Cyrneus, Comment., tom. 21 Rer. It.]</span>. Egli è fuor di dubbio,
aver Ercole duca tentata ogni via
per impedir questa guerra, avendo spedito
più volte ambasciatori a Venezia
con tutte le giustificazioni ed esibizioni
più umili. Tutto in vano: era fisso il
chiodo, guerra si voleva, perchè parea
certo il guadagno. Era collegato de' Veneziani
<i>papa Sisto</i>. Egli, invece d'interporsi,
come padre comune, per frastornare
questo movimento d'armi, e massimamente
trattandosi d'un principe suo
vassallo, vi saltò dentro a piè pari, sedotto,
come si può credere, dal <i>conte Girolamo</i>
suo nipote, che, siccome accennammo
di sopra, nell'anno precedente
era stato a preparar le pive in Venezia
per questa danza. Non è mai probabile
che Sisto IV volesse permettere la caduta
di Ferrara in mani sì potenti, come era
la repubblica veneta. La festa dovea essere
fatta pel nipote. In questi tempi
<i>Obietto del Fiesco</i> infestava lo Stato di
Milano, ed ebbe poi una rotta da <i>Costanzo
Sforza</i> signor di Pesaro. Parimente
<i>Lodovico il Moro</i> duca di Bari e governator
di Milano, dichiarandosi favorevole
alla fazion pallavicina di Parma,
perseguitava la fazion de' Bossi, cioè
<i>Pier-Maria</i> conte di San Secondo, e signore
d'altre castella. Anche il conte <i>Pietro
del Verme</i> era incorso nella disgrazia di
esso Lodovico. Pertanto con questi nemici
dello Stato di Milano si unì <i>Roberto
San-Severino</i>, e, trattando nello stesso
tempo co' Veneziani, fu preso da essi per
loro capitan generale di terra ferma.
<i>Roberto Malatesta</i> signor di Rimini andò
anch'egli al loro servigio. Con essi parimenti
si collegarono i Genovesi. In aiuto
del duca di Ferrara si mossero il <i>re Ferdinando,
Lodovico il Moro, Federigo marchese</i>
di Mantova, i <i>Fiorentini</i> e <i>Giovanni
Bentivoglio</i>. Capitan generale d'essa lega
fu scelto <i>Federigo duca</i> d'Urbino, principe
di gran credito e valore.
</p>

<p>
<span class="pagenum" id="Page_79">[79]</span>
</p>

<p>
Nel maggio adunque dell'anno presente <span class="fnote">[Sanuto, Istor. Venet., tom. 22 Rer. Ital.
Diar. di Ferrara, tom. 24 Rer. Ital.]</span>
si diede fiato alle trombe, e cominciossi
dai Veneziani con poderoso
esercito per terra, e con gagliardo stuolo
di vele per Po, a far guerra al duca di
Ferrara, inferiore troppo di forze per
resistere a questo torrente, benchè non
mancassero i collegati di provvederlo di
aiuti. Imperocchè in quello stesso tempo
essendosi mosso <i>Alfonso duca</i> di Calabria
per venire in soccorso del duca suo cognato,
perchè scopri il papa nemico, fu
obbligato a fermarsi nello Stato della
Chiesa, dove prese Terracina, Trevi ed
altri luoghi, e si diede ad angustiare Roma
stessa <span class="fnote">[Infessura, Diar. P. II, tom. 3 Rer. Ital.]</span>. I <i>Colonnesi</i> erano con lui,
gli <i>Orsini</i> col papa. Gravi danni furono
recati a que' contorni, e varie scaramuccie
accaddero fra le genti nemiche. Guerra
eziandio fu nel Parmigiano, per avere
Lodovico il Moro mandato il campo addosso
ai Rossi. Anche i Fiorentini mossero
guerra al papa in Toscana, e colle lor
armi aiutarono <i>Niccolò Vitello</i> ad impadronirsi
di Città di Castello. Distratti in
questa maniera i collegati, cominciarono
a prendere cattiva piega gli affari di Ercole
duca di Ferrara, da più parti incalzato
dall'armi venete. Presero i Veneziani
Rovigo con tutto il suo Polesine;
s'impadronirono di Comacchio, di Lendenara,
della Badia, d'Adria e d'altri
luoghi. Lungamente assediato e difeso Figheruolo,
infine fu forzato alla resa <span class="fnote">[Diar. di Ferrara, tom. 24 Rer. Ital.]</span>.
Loro si arrenderono altre terre e castella
del Ferrarese, di modo che le soldatesche
venete coi saccheggi arrivarono fin presso
Ferrara, città allora mancante ancora
di vettovaglia. Male stava il duca, e alle
sue disavventure s'aggiunse eziandio in
tanto bisogno una pericolosa malattia,
che il tenne per molte settimane oppresso.
Ma neppure il papa si sentiva allegro,
per li progressi, che ogni dì più andava
facendo il duca di Calabria nelle sue
<span class="pagenum" id="Page_80">[80]</span>
parti. La paura di peggio l'indusse a
richiedere dai Veneziani <i>Roberto Malatesta</i>
lor capitano, il quale con molte
squadre s'inviò alla volta di Roma. Giunto
colà, ed unitosi col <i>conte Girolamo</i>
capitano del papa, andò a mettersi a
fronte di <i>Alfonso duca</i> di Calabria. Nel
dì 21 d'agosto <span class="fnote">[Jacobus Volaterranus, Diar., tom. 22 Rer.
Ital. Infessura, Diar. Rom., P. II, tom. 3 Rer. Ital.
Sanuto, Istor. Venet., tom. 22 Rer. Ital.]</span> a Campomorto su quel
di Velletri vennero alle mani quelle due
armate. Per sei ore con estremo valore
fu disputata la vittoria, e questa infine
si dichiarò in favore dell'armi pontificie,
e colla prigionia di trecento uomini d'armi,
e disperazione di tutto l'esercito nemico.
Si salvò con soli cento cavalli il
duca di Calabria in Terracina, oppure a
Nettuno. Non pochi furono i luoghi che
per così felice successo tornarono alla
ubbidienza del pontefice; ma poco godè
di tanta gloria il prode Roberto de' Malatesti,
perchè, venuto a Roma a visitare il
papa, nel dì 10 oppure 11 di settembre
di disenteria se ne morì in età di soli
quaranta anni <span class="fnote">[Infessura, Diar., P. II, tom. 3 Rer. Ital. Diar.
Parmens., tom. 22 Rer. Ital. Ammirati, Istor. di
Firenze, lib. 23.]</span>. Fu sparsa voce dai
maligni ch'egli fosse morto di veleno
datogli dal conte Girolamo, o per invidia,
o per isperanza di acquistar Rimini, giacchè
non restarono figliuoli legittimi di
lui. Confessa Jacopo da Volterra <span class="fnote">[Jacobus Volaterranus, tom. 23 Rer. Ital.]</span>
che in Roma si ebbe piacere di sua
morte <span class="fnote">[Jacobus Philippus Bergom., Hist.]</span>. Lasciò egli erede del suo Stato
<i>Pandolfo</i> suo figliuolo naturale, che, imitando
non il generoso e virtuoso padre,
ma l'avolo <i>Sigismondo</i> pieno di vizii,
essendo divenuto, per concessione del
papa, signor di Rimini, sfregiò di poi
sommamente la sì accreditata casa dei
Malatesti.
</p>

<p>
Con questa felicità camminavano
gli affari de' Veneziani e del pontefice,
al che si aggiunse allora la morte sopravvenuta
al valoroso duca d'Urbino
<span class="pagenum" id="Page_81">[81]</span>
<i>Federigo</i>, generale della lega, nel dì 10 di
settembre, a cui succedette in quel ducato
<i>Guidubaldo</i> suo figliuolo <span class="fnote">[Diar. Ferrar., tom. 24 Rer. Ital.]</span>: quando
non meno i saggi cardinali, i quali non
sapeano sofferire che Ferrara venisse in
potere de' Veneziani, quanto gli ambasciatori della
lega, che si trovavano in
Roma, mossero tutta la lor facondia per
far ravvedere l'ingannato papa della sua
sconsigliata guerra. Nulla nondimeno si
sarebbe fatto, se la maggior batteria non
si fosse adoperata col <i>conte Girolamo</i>, in
cui mano era il cuore del papa. Tanto
fecero sperare, tanto promisero a lui <span class="fnote">[Navagero, Istor. di Venezia, tom. 23 Rer.
Italic.]</span>,
forse mostrandogli di condurlo al possesso
di Rimini e Faenza, e fors'anche
di Ravenna e di Cervia, che il trassero
ad assaporar la pace: e questa, nel dì 12
di dicembre dell'anno presente, fu conchiusa
fra il <i>papa</i>, il <i>re Ferdinando</i> e gli
altri collegati, con istupore ed allegrezza
d'ognuno, fuorchè de' Veneziani, al veder
tanta mutazione in un subito. Spedito
a Ferrara il <i>cardinal Gonzaga</i> legato
di Bologna, recò un'immensa consolazione
a quel popolo nel dì 24 di dicembre.
Arrivò nel dì 26 d'esso mese <span class="fnote">[Jacobus Volaterranus, tom. eod.]</span> a
Roma <i>Alfonso duca</i> di Calabria per baciare
i piedi al pontefice; e, ricevutene
molte finezze, seco concertò i mezzi per
far guerra unitamente ai Veneziani, ai
quali furono bene scritte da Sisto lettere
efficaci per rimuoverli dalla guerra contra
del duca di Ferrara, ma senza che
essi ne facessero conto alcuno. A vele
gonfie andavano, non si sentivano voglia
di dare indietro. L'anno fu questo <span class="fnote">[Guichenon, Hist. de la Maison de Savoye.]</span> in
cui <i>Filiberto duca</i> di Savoia passò all'altro
mondo nel dì 22 d'aprile. <i>Carlo</i> suo
fratello gli succedette nel dominio. Morì
ancora nell'anno presente <span class="fnote">[Corio, Istor. di Milano. Diar. Parmense,
tom. 22 Rer. Ital.]</span> <i>Pier-Maria</i>
de' Rossi conte di San Secondo nel Parmigiano,
per li molti affanni sofferti in
<span class="pagenum" id="Page_82">[82]</span>
vedersi spogliato di quasi tutte le sue
terre dall'esercito del duca di Milano.
<i>Guido</i> suo primogenito per qualche tempo
sostenutosi, venne finalmente ad un
accordo, e fu rimesso in grazia del duca;
ma nell'anno seguente ripigliate le armi
per le suggestioni de' Veneziani finì di giocare
il resto delle sue terre. All'incontro
<i>Ascanio Maria Sforza</i>, che era stato mandato
ai confini da <i>Lodovico il Moro</i> suo
fratello, dopo aver trattato co' Veneziani
di far muovere sedizioni nello Stato di Milano,
sen venne sul Bresciano. Avvedutosi
Lodovico dei di lui disegni, mandò segretamente
a trattar seco di pace, ed accortamente
trattolo a Milano, il rimise in
possesso de' primi onori.
</p>

<hr />
</div>

<div class="chapter">
<h2 class="hidden" id="MCCCCLXXXIII">MCCCCLXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXIII</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Sisto</span> IV papa 13.</td>
  </tr>
  <tr>
    <td><span class="smcap">Federigo</span> III imperadore 32.</td>
  </tr>
</table>

<p>
Unironsi in quest'anno quasi tutti
i potentati d'Italia contra de' Veneziani,
per obbligarli a desistere dalle offese di
<i>Ercole Estense</i> duca di Ferrara. Ma, per
quanto vedremo, ad altro non servirono
i loro sforzi che a far maggiormente
conoscere qual fosse allora la potenza
della repubblica veneta, la qual sola a
tanti nemici fece fronte con giugnere
infine a formare una pace di suo gran
decoro e vantaggio. Erano i collegati il
<i>papa</i>, il <i>re Ferdinando</i>, il <i>duca di Milano</i>,
i <i>Fiorentini</i>, il <i>duca di Ferrara</i>, il <i>duca di
Urbino</i>, il <i>marchese di Mantova</i>, i signori
di <i>Faenza</i>, <i>Forlì</i>, <i>Pesaro</i>, <i>Carpi</i>, ec. Ci
lasciò il Corio <span class="fnote">[Corio, Istor. di Milano.]</span> la lista della lor quota
di combattenti. Nello stesso mese di gennaio,
a dì 15, arrivò a Ferrara <i>Alfonso
duca</i> di Calabria, menando seco alcune
squadre d'uomini d'armi, e circa cinquecento
di quei Turchi che egli avea
preso, e poi tolto al suo servigio dopo
la liberazione d'Otranto. Ma non andò
molto che cento cinquanta di costoro
desertarono al campo de Veneziani. Colà
similmente giunsero le milizie del papa:
<span class="pagenum" id="Page_83">[83]</span>
laonde Ferrara, alle cui porte continuavano
tuttavia ad arrivar le scorrerie dei
nemici, cominciò a respirare. Ad Argenta
e a Massa di Fiscaglia ebbero due sconfitte
essi Veneziani colla prigionia di
moltissimi, a' quali, secondo la consuetudine
degl'Italiani, fu data la libertà.
Altre non poche scaramuccie succederono;
e perciocchè niun frutto aveano
prodotto le lettere ed esortazioni pontifizie
per mettere fine alle ostilità dei
Veneziani contro Ferrara, il papa nel
dì 25 di maggio <span class="fnote">[Sanuto, Istor. di Ven., tom. 22 Rer. Ital.]</span> nel concistoro fulminò
le scomuniche contra di loro, e
sottopose all'interdetto tutte le lor città
e terre, reclamando indarno il <i>cardinal
Barbo</i> patriarca d'Aquileia, perchè si
facesse ora un gran peccato e sacrilegio
ciò che dianzi non solo per pubblico
consentimento del papa, ma anche per
suo ordine, era tenuto per giustissimo e
ben fatto. Da tale sentenza appellarono i
Veneziani al futuro concilio, nè lasciarono
per questo di seguitar la guerra;
anzi maggiormente si accesero ad essa,
e condussero al loro soldo <i>Renato duca</i>
di Lorena, pretendente al regno di Napoli,
con mille e cinquecento cavalli e
mille fanti. Marino Sanuto ci lasciò la
serie di tutti i lor condottieri d'armi,
e de' combattenti non men dell'armata
della lega, che di quella de' Veneziani.
Intanto riuscì a <i>Lodovico il Moro</i> di dar
fine alla guerra da lui fatta ai Rossi nel
Parmigiano.
</p>

<p>
Ma perciocchè il Ferrarese disfatto
non potea più sostenere la guerra, e secondo
la politica militare si ha da far la
guerra, se mai si può, in casa de' nemici,
e non nella propria <span class="fnote">[Corio, Istor. di Milano.]</span>; fu risoluto che
lo Stato di Milano la rompesse dal canto
suo co' Veneziani, e tanto più per non
trovarsi altra via migliore da salvar Ferrara,
che quella d'una potente diversione.
Perciò il duca di Milano e il marchese
di Mantova dichiararono la guerra
<span class="pagenum" id="Page_84">[84]</span>
a' Veneziani nel mese di maggio. <i>Costanzo
Sforza</i> signor di Pesaro, lasciato in
questi tempi il generalato de' Fiorentini,
passò al soldo dei Veneziani; ma per
poco tempo <span class="fnote">[Jacobus Philipp. Bergom., Histor.]</span>, perchè nel mese di luglio
fu rapito dalla morte, con lasciar
dopo di sè nome di valoroso capitano
e di splendidissimo signore, siccome ancora
un figliuolo bastardo legittimato di
poca età, nominato <i>Giovanni</i>, che, per
concessione del pontefice, gli succedette
in quel dominio. Dacchè lo Stato
di Milano ebbe sfidati i Veneziani, <i>Roberto
San Severino</i> lor generale determinò
di passar l'Adda, ed entrar nel Milanese,
dove gli era fatta sperare una sollevazion
de' popoli. Passò nel dì 15 di luglio; ma,
chiarito che niun movimento si facea,
tornossene, senza far altro, indietro. Allora
<i>Alfonso duca</i> di Calabria, creato capitan
generale della lega, spinse l'esercito
suo, nel mese d'agosto, sul Bergamasco
e Bresciano, e dipoi venne sul Veronese
con <i>Federigo marchese</i> di Mantova. Moltissime
terre e castella di que' territorii
furono prese. Asola assediata nel settembre,
e bersagliata con molte artiglierie,
in fine capitolò la resa, e fu consegnata
ad esso marchese. Il duca di Ferrara ne
ripigliò anch'egli molte delle sue, e in
varii siti ebbero delle percosse i Veneziani,
fuggendo sempre l'accorto lor
generale Roberto le occasioni d'una
giornata campale. Ma con tutto questo
si cominciò a vedere una gran languidezza
nell'operare del duca di Calabria,
che niuna impresa conduceva a fine; nè,
per quante istanze facesse il duca di Ferrara
d'essere aiutato a ripigliare Rovigo
e le altre terre di quel Polesine e le confinanti,
nulla mai potè ottenere; di maniera
che terminò con tante belle apparenze
l'anno presente in aver saccheggiato
un ampio paese, ma senza alcun
sodo vantaggio di quella lega appellata
santissima, perchè era compreso in essa
il pontefice. Nell'ultimo dì di febbraio di
<span class="pagenum" id="Page_85">[85]</span>
quest'anno <span class="fnote">[Benvenuto da San Giorgio, Istoria del
Monferrato, tom. 23 Rer. Ital.]</span> diede fine al suo vivere
<i>Guglielmo</i> marchese di Monferrato; e perchè
non restò di lui prole maschile, ebbe
per successore nella signoria <i>Bonifazio</i>
suo fratello minore. Furono novità in
Genova nel dì 25 di novembre <span class="fnote">[Giustiniani, Istoria di Genova, lib. 5. Corio,
Istoria di Milano.]</span>. <i>Paolo
Fregoso</i> cardinale ed ambizioso arcivescovo
di quella città, congiurato con altri
della sua famiglia, aspettò che <i>Batistino
Fregoso</i> doge di quella repubblica
venisse a visitarlo. Venne, e il ritenne
prigione nelle stanze dell'arcivescovato;
ed avendolo colle minaccie della vita costretto
a dargli le fortezze, si fece poi
egli in quel giorno proclamar doge, e rinnovò
la lega coi Veneziani.
</p>

<hr />
</div>

<div class="chapter">
<h2 class="hidden" id="MCCCCLXXXIV">MCCCCLXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXIV</span>. Indiz. <span class="smcap lowercase">II</span>.</td>
  </tr>
  <tr>
    <td><span class="smcap">Innocenzo</span> VIII papa 1.</td>
  </tr>
  <tr>
    <td><span class="smcap">Federigo</span> III imperadore 33.</td>
  </tr>
</table>

<p>
Più d'un consiglio tenuto fu in questo
anno dai principi collegati per istabilire
i mezzi di continuar la guerra contra
de' Veneziani <span class="fnote">[Ammirati, Istoria di Firenze, lib. 24. Corio,
Istoria di Milano.]</span>. Una congiura si scoprì
in Milano contra di <i>Lodovico Sforza</i>, tramata
da chi volea rimettere il governo
in mano della vedova <i>duchessa Bona</i>. Gli
autori provarono i rigori della giustizia.
Tardi uscì in campagna l'esercito di essi
collegati, senza che operasse cosa alcuna
degna di memoria. In questo mentre a dì
15 di luglio terminò di morte naturale i
suoi giorni <i>Federigo</i> valente marchese di
Mantova, e generale del duca di Milano,
in mezzo alle concepute speranze d'ingrandimento.
Al primogenito suo per
nome <i>Gian-Francesco II</i> pervenne quella
signoria, quantunque per l'età non fosse
assai abile al governo. Cominciarono poi
ad insorgere semi di discordia fra <i>Lodovico
il Moro</i> ed <i>Alfonso duca</i> di Calabria.
Lamentavasi il primo che danaro ed
altri aiuti non venissero da Napoli. Si
<span class="pagenum" id="Page_86">[86]</span>
doleva l'altro che Lodovico si fosse usurpata
in Milano più autorità di quel
che conveniva sovra il giovinetto duca
<i>Gian-Galeazzo Maria</i> suo nipote, giacchè
ad esso era stata promessa in moglie
una figliuola del medesimo duca di Calabria.
Penetrati all'orecchio de' Veneziani
questi dissapori, seppero ben essi
prevalersene con far segretamente proporre
a Lodovico il Moro la loro amicizia,
da cui sarebbe sostenuto contro gli
attentati del re di Napoli, anzi aiutato a
divenir duca di Milano. Ed ecco raffreddarsi
Lodovico nella guerra, e far conoscere
che non gli dispiacerebbe la pace;
dall'altro canto, nel maggio di quest'anno <span class="fnote">[Annales Placentin., tom. 20 Rer. Ital. Sanuto,
Nauger., et alii.]</span>
avendo i Veneziani spedita una
flotta di galee contra del regno di Napoli,
s'impadronirono di Gallipoli, Nardò, Monopoli
e d'altri luoghi, e misero anche
l'assedio alla città di Taranto. Concepì
il <i>re Ferdinando</i> non poca gelosia di
questo insulto, per timore che un tal
incendio non venisse a maggiormente
crescere in quelle parti; laonde anch'egli
cominciò a sospirar la pace. Siccome
dirò fra poco, neppur mancarono in
Roma dei torbidi, per li quali il papa
approvava il mettere fine alla guerra di
Lombardia. Concorsero adunque i deputati
delle potenze guerreggianti a Bagnolo,
e quivi, nel dì 7 d'agosto, restò sottoscritta
la pace, come vollero i Veneziani,
benchè si trovassero inferiori di forze,
ed avessero anche avute delle percosse
in quest'anno. Accadde allora ciò che
tante volte è accaduto e accadrà: cioè
toccò ai men potenti il pagare del suo le
spese della guerra. Furono da' Veneziani
abbandonati i Rossi di Parma; e <i>Lodovico
il Moro</i> per gl'interessi suoi particolari,
e <i>Alfonso duca</i> di Calabria, per
sua malignità, abbandonarono non solo
il marchese di Mantova, a cui nulla restò
dell'acquistato, ma ancora <i>Ercole duca</i>
di Ferrara, avendo essi permesso che
in mano de' Veneziani, oltre alla restituzion
<span class="pagenum" id="Page_87">[87]</span>
di tutte le terre loro tolte, restasse
la città di Rovigo con tutte le terre e
castella di quel Polesine, ricchissimo
paese, ed uno degli antichissimi retaggi
della casa d'Este, la quale tanti altri
gravissimi danni avea sofferto in questa
guerra. È da stupire che l'Ammirato,
scrittore accurato, nel narrare le fiere
doglianze del duca di Ferrara per questo
tradimento de' collegati contro i patti
della lega, secondo la quale non si dovea
far pace senza consentimento suo coi
Veneziani, abbia lasciato scritto che il
Polesine di Rovigo gli fu restituito. Leggonsi
nella Storia di Marino Sanuto <span class="fnote">[Sanuto, Istor. Venet. tom. 22 Rer. Ital.]</span>
e nel Corpo Diplomatico del signor Du
Monte <span class="fnote">[Du-Mont, Corp. Diplomat.]</span> i capitoli della pace suddetta.
</p>

<p>
Sotto il pontificato di <i>Sisto IV</i> gli <i>Orsini</i>,
perchè sempre aderenti al conte <i>Girolamo
Riario</i>, sembravano fra quelle
illustri famiglie i Beniamini del papa <span class="fnote">[Raynaldus, Annal. Eccles.]</span>.
All'incontro i <i>Colonnesi</i> erano tenuti di
occhio, come di fede sospetta verso il
pontefice, siccome emuli antichi degli
Orsini. Nel dì 29 di maggio <span class="fnote">[Infessura, Diar, P. II, tom. 3 Rer. Ital.
Diar. Roman., tom. eod.]</span> gran
commozione fu fatta da essi Orsini in
Roma uniti col conte Girolamo contra
di <i>Lodovico Colonna</i> protonotaio. Parea
lite privata fra essi; ma si venne a scorgere
che vi avea mano anche il papa. Fu
assediato in casa sua il protonotaio;
presa dipoi la casa, fu data alle fiamme
con altre appresso, ed alcune di quei
della Valle, e quella del cardinal Colonna.
Restò dopo una battaglia preso lo stesso
protonotaio, e fu condotto a palazzo,
dove, più volte aspramente tormentato,
ebbe in fine mozzo il capo. Fu di questo
un gran dire per Roma. Intanto mandò
il pontefice a prendere la Cava ed altre
terre de' Colonnesi; e fu messo l'assedio
a Marino, che non potè tener forte, con
altre militari imprese che si veggono
descritte nei Diarii Romani da me dati
<span class="pagenum" id="Page_88">[88]</span>
alla luce. Durava questa guerra, e Roma
tutta era sossopra, quando venne ad infermarsi
<i>papa Sisto</i> con sì grave malattia,
che nel dì 12 d'agosto troncò la morte
il filo al suo pontificato e alla sua vita <span class="fnote">[Raphael Volaterranus, et Jacobus Volaterranus,
tom. 23 Rer. Ital. Infessura, Diar., P. II,
tom. 3 Rer. Ital.]</span>.
Era egli malconcio di febbre, e maltrattato
dalle gotte: tuttavia comune credenza
fu che gli accelerasse la morte lo
arrivo dei capitoli della pace, poco fa
stabilita in Bagnolo, non già che dispiacesse
a lui la pace, ma perchè la trovò
fatta con vergognose condizioni per la
lega, che superiore di forze ai Veneziani,
pur quasi vinta si dimostrò, e contro il
decoro della santa Sede; giacchè prima
si erano esibiti i Veneziani di farla con
lui, ed eziandio con condizioni migliori;
nel che restò poi burlato, con farla senza
di lui. Delle azioni di questo pontefice
molto svantaggiosamente parla l'Infessura.
Tuttavia lasciò egli delle belle memorie
in Roma <span class="fnote">[Platina, Raphael Volaterranus, Jacobus
Volaterranus.]</span>, che gli è obbligata
per molti suoi ornamenti; e si sarebbe
anche per le altre sue doti e virtù guadagnato
il titolo di buon pontefice, se lo
esorbitante amore de' suoi, e massimamente
del conte <i>Girolamo Riario</i> suo nipote
o figliuolo, e il bisogno di danaro
per far guerra, non l'avessero condotto
ad azioni che oscurarono non poco la
memoria di lui, e fecero che i buoni sospirassero
di non avere mai più di somiglianti
pontefici, benchè poi ne vennero
anche de' peggiori. Spirato ch'egli fu,
insorsero i Romani contra del conte Girolamo.
Poscia al debito tempo congregati
nel conclave i cardinali <span class="fnote">[Raynaldus, Annal. Eccl.]</span>, elessero
papa di concorde volere, nel dì 29 d'agosto,
Giam-Battista Cibò, cardinale di
Santa Cecilia, di patria Genovese, che
assunse il nome d'<i>Innocenzo VIII</i>, personaggio
creduto alieno dall'umor guerriero
del predecessore, ed inclinato alla
<span class="pagenum" id="Page_89">[89]</span>
pace e di costumi soavi <span class="fnote">[Sanuto, Istor. Venet., tom. 22 Rer. Ital. Infessura,
Diar., P. II, tom. 3 Rer. Ital.]</span>. Suo padre
era stato senatore di Roma a' tempi di
papa <i>Callisto III</i>. Lo stesso papa Innocenzo,
prima di mettersi nella via ecclesiastica,
avea avuto alcuni figliuoli, che
erano tuttavia viventi. Nel dì 12 di settembre
fu egli con lieta solennità coronato.
Intanto per la morte di papa Sisto
risorsero gli abbattuti Colonnesi e Savelli.
Capranica, Marino ed altre terre
perdute ritornarono alla loro ubbidienza.
Si aggiunse poi alla guerra suddetta,
che afflisse di molto la Lombardia, in
questo anno anche il flagello della carestia
e della peste in Venezia ed in altre
città <span class="fnote">[Annal. Placentin., ubi supra.]</span>, di modo tale che giorni cattivi
furono nominati i presenti in Italia.
</p>

<hr />
</div>

<div class="chapter">
<h2 class="hidden" id="MCCCCLXXXV">MCCCCLXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXV</span>. Indiz. <span class="smcap lowercase">III</span>.</td>
  </tr>
  <tr>
    <td><span class="smcap">Innocenzo</span> VIII papa 2.</td>
  </tr>
  <tr>
    <td><span class="smcap">Federigo</span> III imperadore 34.</td>
  </tr>
</table>

<p>
Le cura del novello sommo pontefice
<i>Innocenzo VIII</i> furono tosto <span class="fnote">[Raynaldus, Annal. Ecclesiast.]</span> per rintuzzare
l'orgoglio di <i>Baiazette</i> imperador
de' Turchi, dalle cui poderose forze
veniva minacciata la Sicilia e l'Italia
tutta. Premurose esortazioni spedì egli a
tutti i principi e comuni non solo dell'Italia,
ma anche di oltramonte, per
formare una lega sacra contra di quegli
infedeli. Tassò ancora quella rata di danaro
che dovea cadaun d'essi contribuire.
Andarono tutte queste diligenze
fra poco in un fascio, perchè insorsero
delle turbolenze nel regno di Napoli; e
il pontefice, tenuto dianzi per sì desideroso
della pace, si lasciò intricar nella
guerra. Racconta l'Infessura <span class="fnote">[Infessura, Diar., P. II, tom. 3 Rer. Ital.]</span> che nel
giugno di quest'anno si rinnovellò la
guerra fra i Colonnesi e gli Orsini nelle
vicinanze di Roma, colla presa di alcune
castella, e con varii combattimenti fra
quelle due nobili e potenti case <span class="fnote">[Anonymus, Diar. Roman., tom. 3 Rer. Ital.]</span>. S'interpose
<span class="pagenum" id="Page_90">[90]</span>
il papa per acconciar quelle differenze,
e volle in sua mano Frascati e
Genazzano, ed altre terre occupate dai
Colonnesi. Ubbidirono infatti i Colonnesi,
ma non già gli Orsini, perchè poco si fidavano
del papa inclinato in favore dei
lor nemici; e però, al rovescio del precedente
pontificato, Innocenzo si dichiarò
per li Colonnesi, e caddero gli Orsini
dalla grazia di lui. Picciole nondimeno
furono queste brighe in paragon dell'altra
suscitata da <i>Ferdinando re</i> di Napoli.
Tornato dalla guerra di Ferrara <i>Alfonso
duca</i> di Calabria suo primogenito, siccome
uomo che per la sua crudeltà e
lussuria si facea universalmente odiare,
volle col padre, per voglia d'accumular
tesori, imporre nuove gravezze ai baroni
del regno <span class="fnote">[Summonte, Ist. di Napol.]</span>. S'era anche più volte lasciato
scappar di bocca delle minaccie
contra d'essi. Cominciarono questi a
ricalcitrare e a formar dei trattati per
loro difesa. Il principio della loro rottura
fu il seguente. Portatosi il duca di Calabria
a Cività di Chieti, quivi fece prigione
il <i>conte di Montorio</i> nella vigilia di San
Pietro di giugno, e mandollo co' figliuoli
prigione a Napoli. Scrivono altri che
questi, chiamato a Napoli, fu cacciato in
quelle carceri. Altrettanto avvenne ai figliuoli
del <i>duca d'Ascoli</i> conte di Nola.
Allora si ribellarono i principi d'<i>Altamura</i>
e di <i>Bisignano</i>, i conti di <i>Tursi</i>,
<i>Ugento</i>, <i>Lauria</i>, <i>Melito</i>, e quasi tutti gli
altri baroni del regno, e portarono le
loro doglianze a <i>papa Innocenzo</i> contra
del re. Il pontefice, che già si sentiva alterato
contra di Ferdinando, perchè il
censo del regno di Napoli sotto il suo
antecessore fosse stato ridotto ad una
semplice chinea (indulgenza ch'egli non
volea sofferire), abbracciò tosto questa
occasione per procedere contra di Ferdinando
e per citarlo a Roma. Il re
mandò colà il <i>cardinal Giovanni</i> suo figliuolo
per dedurre le sue ragioni; ma
questi nel dì 17 l'ottobre finì di vivere
in Roma, e fu creduto, secondo
<span class="pagenum" id="Page_91">[91]</span>
l'Infessura <span class="fnote">[Infessura, Diar., P. II, tom. 3 Rer. Ital.]</span>, per veleno datogli un mese prima
in Salerno da <i>Antonello San Severino</i>, principe
di quella città. Secondo altri migliori
storici <span class="fnote">[Anonymus, Diar. Roman., tom. eod.]</span>, non fu il cardinal Giovanni,
ma bensì <i>don Federigo</i> suo fratello che
andò a Salerno, e vi fu per qualche tempo
ritenuto. Credendo ad una falsa voce,
scrisse il medesimo Infessura che il re
fece tagliare il capo al conte di Montorio
già imprigionato; ma egli stesso dipoi
cel dà vivente; ed abbiamo anche dalla
Storia Napoletana ch'egli fu liberato: lo
che vien confermato dal Rinaldi <span class="fnote">[Raynaldus, Annal. Eccl.]</span>.
Fuor di dubbio è intanto, che tutti i baroni,
a riserva del conte di Fondi, del
duca di Melfi e del principe di Taranto,
scopertamente presero l'armi contra
del <i>re Ferdinando</i> <span class="fnote">[Summonte, Istoria di Napoli.]</span>. Egli per pacificarli
si portò in persona nel dì 10 di
settembre ad un luogo, dove la maggior
parte d'essi era raunata, nè vi fu cosa
chiesta da loro che non accordasse. Ma
non ebbe effetto alcuno l'abboccamento,
perchè que' signori non sapeano fidarsi
di un principe, il quale in addietro avea
assai dato a conoscere quanto gli fosse
famigliare la bugia e la frode, e che
nulla gli costava il tradire sotto la parola.
Ribellossi anche a Ferdinando nel
mese d'ottobre il popolo della ricca
città dell'Aquila, e ricorse alla protezion
del pontefice, offerendogli il dominio
della lor città, nè ebbe <i>papa Innocenzo</i>
difficoltà d'accettarlo. Si veggono
ancora monete dell'Aquila stessa
colla testa d'esso pontefice. Di qui venne
aperta guerra fra Innocenzo e Ferdinando.
</p>

<p>
A questo ballo immantenente trassero,
mossi da Ferdinando, i <i>Fiorentini</i>
e <i>Gian-Galeazzo</i> duca di Milano, ossia
piuttosto <i>Lodovico il Moro</i>, come suoi
collegati. Passarono anche nel suo partito
gli <i>Orsini</i> <span class="fnote">[Ammirati, Istor. di Firenze.]</span>. I <i>Veneziani</i> e i <i>Genovesi </i>
<span class="pagenum" id="Page_92">[92]</span>
si accostarono al papa, e i primi
permisero che <i>Roberto da San Severino</i>
passasse ai di lui servigi con titolo di
gonfaloniere, ossia di generale dell'armi
della Chiesa. Menò egli seco secento
uomini d'armi <span class="fnote">[Corio, Istor. di Milano.]</span>. E siccome i Veneziani
spedirono cinquecento cavalli e
due mila fanti in aiuto del papa, così i
Fiorentini e Lodovico Sforza inviarono,
ma ben lentamente, la lor quota di gente
in rinforzo a Ferdinando. Venne il duca
di Calabria con un picciolo esercito in
Campagna di Roma, e cominciò ad infestar
le vicinanze di Roma stessa. Era
guerra fra il re e i baroni di Napoli.
Guerra parimente si facea fin sotto le
porte di Roma, città che in questi tempi
si trovò piena di spaventi e d'interni
tumulti, abbondando chi disapprovava
l'impegno preso dal papa. Arrivato poi
che fu Roberto San Severino colle sue
genti, respirarono i Romani. Narra il
Summonte <span class="fnote">[Summonte, Istoria di Napoli.]</span> che su quel di Velletri
seguì una fiera battaglia di quattro ore
fra <i>Alfonso duca</i> di Calabria e il <i>San Severino</i>,
colla rotta totale del primo, ed
essere poi morto pochi dì dopo Roberto
San Severino, e fatti tre versi in onor
suo, cioè:
</p>

<div class="poem">
<p><i>Roberto io son, che venni, vidi e vinsi</i>, ec.</p>
</div>

<p>
Ma il Summonte, scrittore spesse volte
poco accurato, non ci ha data una storia
degna della nobilissima città di Napoli.
Qui ancora prese abbaglio, confondendo
<i>Roberto Malatesta</i> e la sua vittoria, di cui
parlammo all'anno 1483, con <i>Roberto
San Severino</i>. Niuna impresa che meriti
particolar memoria fece, ch'io sappia, il
San Severino, fuorchè l'avere ricuperato
il ponte a Lamentana, dove <i>Fracasso</i> suo
figliuolo fu colto in bocca da una palla
di spingardello, che gli portò via molti
denti, e il fece stare in pericolo della
vita. Io taccio il resto, perchè l'istituto
mio non porta di pascere il lettore col
<span class="pagenum" id="Page_93">[93]</span>
racconto di sole scorrerie, saccheggi e
battagliole. In questi tempi <i>Lodovico
Sforza</i> il Moro <span class="fnote">[Corio, Istor. di Milano.]</span>, che credea sè stesso
la più gran testa dell'universo, e tutto
dì pensava ad aprirsi la strada a divenir
duca di Milano, col veleno si liberò dal
conte <i>Pietro del Verme</i>, e gli tolse tutte
le sue terre e castella; mancò di fede ai
cittadini che aveano prestati danari per
la guerra; suscitò discordia fra i fratelli
<i>Vitaliano</i> e <i>Giovanni</i> conti Borromei.
Nella notte del dì 4 venendo il dì 5 di
novembre dell'anno presente <span class="fnote">[Sanuto, Istor. Ven., tom. 22 Rer. Ital.]</span> mancò
di vita <i>Giovanni Mocenigo</i> doge di Venezia,
a cui fu sostituito <i>Marco Barbarigo</i>.
La peste, che facea grande strage
in Venezia, quella fu che rapì dal mondo
il medesimo doge Mocenigo.
</p>

<hr />
</div>

<div class="chapter">
<h2 class="hidden" id="MCCCCLXXXVI">MCCCCLXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXVI</span>. Indiz. <span class="smcap lowercase">IV</span>.</td>
  </tr>
  <tr>
    <td><span class="smcap">Innocenzo</span> VIII papa 3.</td>
  </tr>
  <tr>
    <td><span class="smcap">Federigo</span> III imperadore 35.</td>
  </tr>
</table>

<p>
Erasi fin qui affaticato non poco <i>Federigo
III</i> imperadore austriaco, ma senza
frutto, per far dichiarare re de' Romani
<i>Massimiliano</i> suo figliuolo <span class="fnote">[Trithemius, Nauclerus, Langius, et alii.]</span>. Nel
dì 16 di febbraio dell'anno presente
ottenne finalmente il suo intento, con
averlo la maggior parte degli elettori
promosso a quella dignità, continuata
poi fino a' dì nostri nell'augustissima casa
d'Austria. Andò ancora ne' primi sei
mesi di questo anno <span class="fnote">[Infessura, Diar., P. II, tom. 3 Rer. Ital.
Anonym., Diar. Roman., tom. eod.]</span> continuando la
guerra ne' contorni di Roma con gravi
danni del paese, ma senza azione alcuna
memorabile. In questo mentre si andò
trattando di pace <span class="fnote">[Raynaldus, Annal. Eccl.]</span>. <i>Ferdinando il Cattolico</i>
re d'Aragona e di Sicilia, per mezzo
d'alcuni suoi deputati, e l'accorto <i>Lorenzo
de Medici</i> per altra via la fecero
proporre al papa, con indorargli sì ben la
pillola, che gliela fecero infine inghiottire.
Vi si adoperò non poco il cardinale
<span class="pagenum" id="Page_94">[94]</span>
<i>Ascanio Sforza</i>, fratello di <i>Lodovico il Moro</i>.
Trovavasi papa <i>Innocenzo VIII</i> colla
guerra in casa, freddamente assistito dai
suoi collegati, ingannato da tutti, e con
Roma piena di tradimenti, di sconcerti e
di timori, in guisa tale che nel dì 21 di
gennaio, per voce sparsa che gli Orsini
erano entrati in quella città, mirabil fu lo
scompiglio di tutti i cittadini. Molto più
bramava il re Ferdinando che si mettesse
fine a tal briga, al sapere che il papa avea
commosso <i>Carlo VIII</i> re di Francia a spedire
in Italia <i>Renato duca</i> di Lorena con
assai forze, per farlo entrare nel regno
di Napoli, dove egli si potea promettere
molto dal partito angioino. Inoltre andava
piuttosto crescendo che scemando la
ribellion de' baroni. Se riusciva a Ferdinando
di placare il papa, e d'indurlo a
staccarsi da' suoi ribelli, non sarebbono
poi mancate maniere a lui di far vendetta,
e di tagliare i papaveri del regno suo.
Così appunto avvenne. Lasciossi il pontefice
menare all'accordo; niuna difficoltà
ebbe Ferdinando di accordar qualunque
condizione gli fu richiesta dal papa. Promise
una piena remission delle offese ai
baroni, disobbligandoli anche dal venire
a Napoli, e diede per sicurtà di questo
suo perdono il suddetto Ferdinando re
d'Aragona, il duca di Milano e Lorenzo
de Medici. Promise di pagare l'annuo
censo del regno di Napoli, come si facea
ne' passati tempi, con altre belle promesse,
ch'egli in suo cuore non intendeva di
voler poi eseguire. Pertanto nel dì 11 di
agosto fu sottoscritta la pace: pace non
comunicata ai cardinali, e dalla maggior
parte di loro disapprovata <span class="fnote">[Infessura, Diar., P. II, tom. 3 Rer. Ital.]</span>, e soprattutto
dal <i>cardinale Batua</i> Franzese, il quale,
un dì trattandosene in concistoro, vi si
oppose forte; e perchè <i>Rodrigo Borgia</i>
cardinale, che fu poi papa Alessandro VI,
il trattò da ubbriacone, egli trapazzò il
Borgia con assai ignominiose ingiurie, di
modo che furono vicini a mettersi le
mani addosso: tanto era allora disordinato
quel sì venerabil collegio.
</p>

<p>
<span class="pagenum" id="Page_95">[95]</span>
</p>

<p>
Fatta che fu la pace, licenziò il pontefice
le sue genti d'arme; e mandarono i
baroni del regno, per mezzo de' lor procuratori,
a giurar fedeltà al re Ferdinando.
Ma egli non tardò a sfogar la sua collera
contro di chi gli potè venir nelle
mani. Imperocchè nel dì 13 d'agosto <span class="fnote">[Istoria Napolet., tom. 23 Rer. Ital.]</span>
fece proditoriamente prendere <i>Francesco
Coppola</i> conte di Sarno, <i>Antonello di
Aversa</i> con due suoi figliuoli conti di Carinola
e Policastro, <i>Anello d'Arcamone</i>
conte di Borello, ed altri suoi cortigiani;
e, fattili processare, imputando loro che
avessero avute intelligenze co' nemici, ad
alcuni fece mozzare il capo, a tutti gli
altri tolse roba e feudi di sommo valore.
Furono anche imprigionati il <i>conte di Morcone</i>
e <i>Fabrizio Spinello</i>. Dovea, secondo
i patti, restare in libertà la città dell'Aquila <span class="fnote">[Diar. Roman., P. II, tom. 3 Rer. Ital. Infessura,
Diar., tom. eod.]</span>.
Nel dì 12 d'ottobre v'entrò
il conte di Montorio colle milizie del duca
di Calabria, ed ucciso l'arcidiacono che
ivi era pel papa con promessa d'essere
creato cardinale, fece tornare quella città
all'ubbidienza del re: con che restò maggiormente
deluso il pontefice. Anche <i>Roberto
San Severino</i> si trovò mal pagato <span class="fnote">[Corio, Istor. di Milano.]</span>;
perchè venendo colle sue genti d'armi
verso il Veneziano, ed inseguito dal duca
di Calabria, allorchè fu sul Bolognese, fu
forzato a fuggirsene con soli cento cavalli,
e il resto di sua gente andò disperso.
Avea il pontefice conchiusa pace ancora
fra i Genovesi e i Fiorentini <span class="fnote">[Ammirati, Ist. di Firen. Giustiniani, Ist. di
Genova.]</span>, con obbligare
i primi a cedere Pietra Santa ai
Fiorentini, che l'aveano presa, e i Fiorentini
a cedere Sarzana e Sarzanello ai
Genovesi. Ma i Fiorentini, a' quali era
stata tolta Sarzana, seppero ben trovar
dei pretesti per non effettuar questo accordo,
perchè parea loro non difficile il
ripigliar Sarzana, siccome vedremo fatto
nell'anno seguente. Talmente in questi
tempi crebbe il furor della peste in
<span class="pagenum" id="Page_96">[96]</span>
Milano <span class="fnote">[Corio, Istor. di Milano.]</span>, che, per attestato del Corio, più
di cinquanta mila persone ne rimasero
estinte in quella città sino al fine di luglio.
Inoltre gli Svizzeri, ostilmente entrati
nel Milanese, una gran preda vi fecero.
Poco durò il governo di <i>Marco Barbarigo</i>
doge di Venezia, imperciocchè Dio il
chiamò all'altra vita nel dì 14 d'agosto <span class="fnote">[Sanuto, Istor. Venet., tom. 22 Rer. Ital.]</span>.
In luogo suo fu poscia eletto
<i>Agostino Barbarigo</i> suo fratello. Similmente
<i>Boccolino</i> cittadino privato d'Osimo
ribellò nell'anno presente quella città
al papa <span class="fnote">[Infessur., Diar., P. II, tom. 3 Rer. Ital.]</span>, e si diede a fortificarla. Fu
spedito colle milizie pontifizie colà il <i>cardinal
Giuliano dalla Rovere</i>, che poi fu papa
Giulio II. Questi vi mise il campo, e la
tenne assediata per più mesi.
</p>

<hr />
</div>

<div class="chapter">
<h2 class="hidden" id="MCCCCLXXXVII">MCCCCLXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXVII</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Innocenzo VIII</span> papa 4.</td>
  </tr>
  <tr>
    <td><span class="smcap">Federigo III</span> imperadore 36.</td>
  </tr>
</table>

<p>
Persisteva <i>Boccolino</i> usurpatore di
Osimo nella sua ribellione, e durava l'assedio
posto a quella città dal cardinal
<i>Giuliano dalla Rovere</i>. Per quanto facesse
il papa affin di ridurre costui all'ubbidienza
con intenzione di perdonargli, non
potè mai smoverlo <span class="fnote">[Sanuto, Istor. Venet., tom. 22 Rer. Ital.]</span>. Anzi questo mal
uomo, piuttostochè restituire al pontefice
la città, fu detto che avea spedito a <i>Baiazette</i>
imperador de' Turchi, ed essere
stato in accordo con lui di consegnargli
Osimo. Ora fu interposto dal papa <i>Lorenzo
de Medici</i>, il quale sì destramente
maneggiò questo affare, che l'indusse a
cedere quella città collo sborso d'alcune
migliaia di ducati d'oro <span class="fnote">[Raynaldus, Annal. Eccles.]</span>. E, chiamatolo
a Firenze, gli usò di molte finezze,
con inviarlo poi per sua maggior sicurezza
a Milano. La sicurezza fu, che <i>Lodovico
il Moro</i> il fece impiccar per la gola.
Mosse in quest'anno <span class="fnote">[Nauclerus, Langius, Sabellicus, et alii.]</span> guerra ai Veneziani
<i>Sigismondo duca</i> d'Austria. L'esercito
<span class="pagenum" id="Page_97">[97]</span>
suo venuto addosso a Rovereto, terra
allora de' Veneziani, se ne impadronì.
Costrinse anche la rocca a rendersi, e vi
restò prigione <i>Niccolò de' Priuli</i>, ivi podestà
per la repubblica. Furono inviati <i>Roberto
San Severino</i> e <i>Giulio Varano</i> signor
di Camerino colle lor genti per opporsi ai
Tedeschi. Trovò il San Severino abbandonato
Rovereto <span class="fnote">[Corio, Istoria di Milano. Infessura, Diar.,
P. II, tom. 3 Rer. Ital.]</span>; e, venuto alle mani coi
nemici nel dì tre di luglio, ebbe la peggio,
con restarvi prigioniere <i>Antonio Maria</i>
suo figliuolo. Poscia, dacchè egli si vide
rinforzato da molte migliaia di combattenti
venuti da Venezia, fabbricò un ponte
sull'Adige, con disegno d'andar a mettere
l'assedio a Trento. Ma, passate che furono
nel dì 9 d'agosto disordinatamente le
sue genti, ecco i Tedeschi arrivar loro addosso
con gran furia, ed attaccar la battaglia.
Atrocissimo fu il combattimento
ed era in forse la vittoria, quando sopraggiunsero
mille Tedeschi, già posti in aguato,
che urtarono sì fieramente le schiere
dei Veneziani, che le misero in rotta.
Parte fu uccisa, parte si annegò fuggendo
nell'Adige, essendosi, per la troppa
folla, rotto e sommerso il ponte. Roberto
San Severino, combattendo valorosamente
e trafitto da più colpi, lasciò ivi la vita.
Trovato il suo corpo, pomposamente gli
fu data sepoltura in Trento, e per cura
poi de' suoi figliuoli fu condotto a Milano.
Questa disavventura servì di stimolo ai
saggi Veneziani di procurar la pace col
duca d'Austria. I capitoli d'essa, sottoscritti
nel dì 13 di novembre, son riferiti
da Marino Sanuto <span class="fnote">[Sanuto, Istor. Vent., tom. 22 Rer. Ital.]</span>.
</p>

<p>
Tolta fu negli anni addietro la città
di Sarzana ai Fiorentini, a' quali riuscì
di tener forte Sarzanello, rocca fabbricata
da Castruccio, e che servì ne' tempi
addietro a tenere in freno la città medesima <span class="fnote">[Ammirati, Ist. di Firenze.]</span>.
Non aveano essi Fiorentini mai
dimesso il pensiero di ricuperar quella
città; e giacchè faceano preparamenti
<span class="pagenum" id="Page_98">[98]</span>
per questo, i Genovesi li prevennero coll'inviar
le loro soldatesche all'assedio
di Sarzanello sotto il comando di <i>Gian-Luigi
del Fiesco</i>. Ebbe ordine <i>Niccolò
Orsino</i> conte di Pitigliano, e generale dei
Fiorentini, di soccorrere quella rocca.
Fu così ben condotta l'impresa nel dì 15
d'aprile, che non solamente furono obbligati
i Genovesi a sciogliere quell'assedio,
ma fu anche sconfitto l'esercito loro
dal conte, con restarvi prigioniere lo stesso
Fiesco, ed <i>Orlandino</i> suo nipote figliuolo
d'<i>Obietto</i>. Ciò fatto, l'armata fiorentina
si strinse intorno a Sarzana, e, ricevuti
nuovi riforzi di gente, già si preparava
a dare un generale assalto, quando gli
assediati, per prevenire l'imminente pericolo,
nel dì 22 di giugno esposero
bandiera bianca, e capitolarono la resa.
Per ricuperazione di quella città somma
fu la consolazione de' Fiorentini, e non
minore la gloria di <i>Lorenzo de Medici</i>,
perchè in persona assistè a quella impresa.
Per lo contrario, in Genova una
tal disavventura, e il timore che i Fiorentini
pensassero a maggiori progressi,
furono cagione <span class="fnote">[Corio, Istor. di Milano.]</span> che <i>Paolo Fregoso</i>
cardinale e doge di quella città prese la
risoluzione di rimettere Genova sotto
l'alto dominio del duca di Milano, con
ritenerne egli il governo. Ottenutone il
consenso da' primarii cittadini, e mandato
a trattarne a Milano con <i>Lodovico
Sforza</i>, restò ben tosto il Fregoso consolato.
Pertanto, alzate in Genova le bandiere
del duca <i>Gian-Galeazzo</i>, i Fiorentini
non pensarono da lì innanzi a molestare
il Genovesato. Maggiormente in
quest'anno si diede a conoscere la mala
fede di <i>Ferdinando re</i> di Napoli <span class="fnote">[Istor. Napol., tom. 23 Rer. Ital.]</span>: cioè,
contro ai patti chiarissimi della pace stabilita
col papa, più che mai si rivolse a
perseguitare i baroni del suo regno, e a
negare il censo pattuito ad esso papa pel
regno di Napoli. Nel dì 10 di giugno fece
egli imprigionare <i>Pietro del Balzo</i>, principe
d'Altamura, <i>Girolamo San Severino</i>
<span class="pagenum" id="Page_99">[99]</span>
principe di Bisignano, <i>Giovanni Caracciolo</i>
duca di Melfi, il <i>duca di Nardò</i>, i
conti di <i>Lauria</i>, d'<i>Ugento</i>, di <i>Melito</i>, ed
altri signori <span class="fnote">[Infessura, Diar., P. II, tom. 3 Rer. Italic.]</span>. Mandò papa <i>Innocenzo
VIII</i> il vescovo di Cesena a Napoli a
dolersi di tanta perfidia. Il re sbrigò il
nunzio con poche parole, e meno rispetto
di chi l'inviava. Il buon pontefice, che
amava la pace, nè voleva imbrogliare
l'Italia in una nuova guerra, non passò
oltre a più gravi risentimenti: e intanto,
per attestato del Summonte <span class="fnote">[Summonte, Istoria di Napoli.]</span>, il crudelissimo
re con diversità di morti levò di
vita tutti quegl'infelici baroni, a' quali
aggiunse ancora <i>Marino Marzano</i> duca di
Sessa. Si credette poscia di poter giustificare
negli occhi del mondo tanta inumanità,
con dare alle stampe i loro processi,
e mandarli a tutte le corti, quasichè
si dovesse prestar fede ai processi di
un re che non avea fede, e non fosse manifesta
cosa l'aver egli contravvenuto
agli articoli della pace fatta col papa.
Dio non paga sempre in questo mondo,
e sono occulti i giudizii suoi. Ma se è
mai permesso d'interpretarli, è allora
che si tratta del gastigo della crudeltà. Infatti
vedremo che Dio non differì molto di
privar lui di vita, e tutta la sua prosapia
del regno. Certo non sarà giammai degno
di reggere popoli chi non sa mai
perdonare. Essendo in questi medesimi
tempi insorte liti fra <i>Carlo duca</i> di Savoia
e <i>Lodovico marchese</i> di Saluzzo <span class="fnote">[Guichenon, Hist. de la Maison de Savoye.]</span>,
quest'ultimo restò spogliato di tutti i
suoi Stati. S'interpose <i>Carlo VIII re</i> di
Francia, e procurò che quegli Stati fossero
depositati in terza mano, finchè si conoscesse
quel che esigesse la giustizia. Non
era men degli altri pontefici di que' tempi
desideroso Innocenzo d'ingrandire <i>Franceschetto
Cibò</i> suo figliuolo; e però gli
procurò in quest'anno l'accasamento
con <i>Maddalena</i> figliuola di <i>Lorenzo de Medici</i>,
e nipote di <i>Virginio Orsino</i>, pel
<span class="pagenum" id="Page_100">[100]</span>
qual parentado gli Orsini non solo rientrarono
in grazia del pontefice, ma diventarono
de' suoi principali confidenti.
</p>

<hr />
</div>

<div class="chapter">
<h2 class="hidden" id="MCCCCLXXXVIII">MCCCCLXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXVIII</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Innocenzo VIII</span> papa 5.</td>
  </tr>
  <tr>
    <td><span class="smcap">Federigo III</span> imperadore 37.</td>
  </tr>
</table>

<p>
Le novità della Romagna quelle sono
che somministrano argomento alla storia
di quest'anno. Signore di Forlì e di
Imola era il conte <i>Girolamo Riario</i>, già
da noi veduto nipote di papa <i>Sisto IV</i>,
ed arbitro della corte romana sotto
quel pontificato. Aveva egli nobilitate le
suddette due città con molte fabbriche ed
ornamenti <span class="fnote">[Jacobus Philipp. Bergom., Hist.]</span>. Contuttociò co' malvagi
suoi costumi s'era tirato addosso l'odio
della maggior parte de' cittadini di Forlì.
Però, formata contra di lui una
congiura, nel dì 15 d'aprile (l'Infessura <span class="fnote">[Infessura, Diar., P. II, tom. 3 Rer. Ital.]</span>
ci dice nel dì 7, e la Cronica di
Siena <span class="fnote">[Allegretti, Diar. Sanese, tom. 23 Rer. Ital.]</span> nel dì 14, e così par che fosse,
asserendolo anche una Cronica di Bologna <span class="fnote">[Cronica di Bologna MS. nella Libreria Estense.]</span>)
fu da molti, e specialmente da
alcuni maggiormente beneficati da lui,
ucciso, ignominiosamente strascinato il
suo cadavero, e presa <i>Caterina Sforza</i>,
sorella del duca di Milano e moglie sua,
co' suoi figliuoli. S'impadronirono i congiurati
della città, ma non della rocca.
Era Caterina donna d'animo grande e
sagace. Minacciata di morte, se non facea
rendere la fortezza, ottenne di potervi
entrare per indurre quel castellano
alla resa. Ma entrata, virilmente cominciò,
alzate le bandiere del duca di Milano,
a far guerra alla città, minacciando
agli uccisori del marito l'ultimo eccidio,
se offesi avessero i suoi figliuoli, stante
il soccorso che s'aspettava da Milano.
Secondo la suddetta Cronica Bolognese,
composta da autore contemporaneo,
allora fu, che presentatisi i malfattori
<span class="pagenum" id="Page_101">[101]</span>
alle mura della rocca, e preparate le
forche, mostrarono di voler impiccare i
di lei figliuoli, s'ella non si arrendeva.
Ma rispose loro quella forte femmina,
che se avessero fatti perir que' figliuoli,
restavano a lei le forme per farne degli
altri, e v'ha chi dice (questa giunta forse
fu immaginata, e non vera) aver anche
ella alzata la gonna per chiarirli che
dicea la verità. Non eseguirono il crudel
disegno que' micidiali, ed intanto
arrivò sotto Forlì <i>Giovanni Bentivoglio</i>
con più di tre mila tra cavalli e fanti;
e da lì a non molto giunse ancora un
altro rinforzo di soldatesche spedite
con somma fretta da Milano sotto il comando
di <i>Gian-Galeazzo San Severino</i>.
Stretti così da ogni lato i cittadini, nè
vedendo comparire i soccorsi che speravano
dal papa, dimandarono di capitolare:
laonde nel dì 29 d'aprile fu riconosciuto
e proclamato signore di Forlì
<i>Ottaviano Riario</i> primogenito dell'ucciso
conte Girolamo <span class="fnote">[Sanuto, Ist. Ven., tom. 22 Rer. Ital.]</span>. Fu creduto da alcuni
che si facesse questa tragedia per dar
quelle terre a <i>Franceschetto Cibò</i> figliuolo
del papa; ma quando ciò fosse stato, altre
misure avrebbe preso il papa, affinchè
l'impresa riuscisse a tenore de' suoi
desiderii.
</p>

<p>
Poco stette ad udirsi un'altra scena
in Romagna. Nel dì 31 di maggio essendo
andato <i>Galeotto de' Manfredi</i> signor di
Faenza a visitare in sua camera <i>Francesca</i>
sua moglie, figliuola di <i>Giovanni Bentivoglio</i>,
ch'era, o fingeva d'essere inferma,
restò quivi ucciso, con persuasione
universale che ciò seguisse per
ordine della stessa moglie, da cui era
fieramente, a cagione di alcuni di lui amorazzi,
odiato. Fu in armi la città, e prestamente
corse colà il Bentivoglio con
alcune genti d'armi per procurar di
quietare il rumore, e di assicurare il dominio
ad <i>Astorre</i> figliuolo dell'ucciso, e
nipote suo. Ma i Fiorentini, siccome coloro
che sospettavano fatto quel colpo
dal Bentivoglio con disegno di usurpar
<span class="pagenum" id="Page_102">[102]</span>
quella città (lo che non è credibile per
riguardo che la figliuola avea successione),
oppure per timore che il duca di
Milano vi mettesse i piedi, attizzarono i
villani di Val di Lamone e il popolo, con
rappresentar loro mal intenzionato e
complice del delitto il Bentivoglio. Fecesi
pertanto una general sollevazione contra
di lui, in guisa tale che poco mancò che
non rimanesse vittima del loro furore.
Restò non di meno preso e condotto a
Modigliana nelle forze de' Fiorentini. Ma
perchè il <i>re Ferdinando</i> e il <i>duca di Milano</i>,
parte con preghiere e parte con
minaccie di guerra, fecero calde istanze
per la di lui liberazione <span class="fnote">[Cronica MS. di Bologna.]</span>, nel dì 13 di
giugno fu rilasciato, e nel dì seguente
sano e salvo arrivò a Bologna; dove
dianzi appena fu udita la di lui prigionia,
che più di quindici mila Bolognesi armati
corsero a Castel Bolognese con disegno
di far guerra a Faenza; e l'avrebbono
fatta, se non era in altra maniera provveduto
alla di lui salvezza. Succedette
dunque nella signoria di Faenza <i>Astorre
de' Manfredi</i>, in età di soli tre anni. Francesca
sua madre ebbe il comiato, e se ne
ritornò a Bologna.
</p>

<p>
Parve poco a <i>Lodovico Sforza</i> la dedizione
fatta nel precedente anno dai
Genovesi della loro città al duca <i>Gian-Galeazzo</i>
suo nipote <span class="fnote">[Corio, Istoria di Milano. Giustiniani, Istor.
di Genova.]</span>. Ossia ch'egli, col
volere di più, accendesse nuovo fuoco in
quella città, oppure che questo naturalmente
nascesse in un popolo sempre
inclinato alle mutazioni e alle novità:
certo è che nel mese d'agosto <i>Obietto del
Fiesco</i> entrò con gente armata in Genova,
e dipoi corse a quel rumore anche
<i>Batista Fregoso</i>, cadaun d'essi contra
del cardinal <i>Paolo Fregoso</i>, governatore
allora della città. Si ritirò il cardinale
nel castelletto; a questo fu messo l'assedio.
Era grande la discordia fra i cittadini;
chi inclinava a darsi al re di
Francia (e fu anche spedito per questo a
<span class="pagenum" id="Page_103">[103]</span>
lui), chi al duca di Milano, e chi a ripigliare
l'antica libertà. Dopo molti dibattimenti,
essendosi accordati insieme gli
Adorni e i Fieschi, e giunto colà <i>Gian-Francesco
San Severino</i> con molte brigate
d'armati, fu determinato di cedere di
nuovo coi patti e privilegii consueti il
dominio di Genova a <i>Gian-Galeazzo</i> duca
di Milano. Spedirono perciò sul fine di
ottobre sedici ambasciatori a Milano, ai
quali fu data l'udienza nel giorno creduto
propizio, secondo l'ora astrologica:
che di queste pazze fantasie era attentissimo
osservatore anche <i>Lodovico il Moro</i>,
ed altri non pochi infatuati di quel secolo
e de' precedenti. Al cardinal Fregoso fu
promessa una pensione annua di seimila
ducati, e cedette il castelletto. <i>Agostino
Adorno</i> per dieci anni ebbe il governo
della città a nome del duca. Ottenne in
questo anno papa <i>Innocenzo VIII</i> da
<i>Pietro d'Aubusson</i> gran mastro de' cavalieri
oggidì chiamati di Malta, <i>Zem</i> ossia
<i>Zizim</i>, fratello di <i>Baiazette</i> imperador
de' Turchi <span class="fnote">[Sanuto, Istor. Venet., tom. 22 Rer. Ital.]</span>, il quale era negli anni
addietro, caduto prigione nelle mani dei
cavalieri suddetti. Scoprissi in Bologna
sul fine di novembre <span class="fnote">[Cronica di Ferrara, tom. 24 Rer. Ital. Cronica
MS. di Bologna.]</span> una gran congiura
contro la vita di <i>Giovanni de' Bentivogli</i>
e dei suoi figliuoli. Scoperta che
fu, costò la vita a molti, che non poterono
fuggire.
</p>

<hr />
</div>

<div class="chapter">
<h2 class="hidden" id="MCCCCLXXXIX">MCCCCLXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCLXXXIX</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Innocenzo</span> VIII papa 6.</td>
  </tr>
  <tr>
    <td><span class="smcap">Federigo</span> III imperadore 38.</td>
  </tr>
</table>

<p>
Nel dì 13 di marzo dell'anno presente
fece la sua entrata in Roma <i>Zem</i>
ossia <i>Zizim</i>, fratello del sultano <i>Baiazette</i>,
ed uomo di gran credito fra i Turchi <span class="fnote">[Infessura, Diar., P. II, tom. 3 Rer. Ital.
Diar. Rom., tom. eod.]</span>.
Gran gelosia di costui avea esso
Baiazette per timore ch'egli tornasse un
dì a disputargli l'imperio, ben sapendo
<span class="pagenum" id="Page_104">[104]</span>
che non gli mancava numeroso partito fra
i Maomettani. Volle papa <i>Innocenzo VIII</i>
che costui fosse ricevuto con distinto
onore, e gli mandò incontro <i>Franceschetto
Cibò</i> suo figliuolo con assai cortigiani.
Nel dì seguente fu condotto al
sacro concistoro; e, per quanto egli fosse
stato ben ammaestrato delle genuflessioni
che dovea fare al papa, e di andare
a baciargli il piede, costui senza voler
neppure piegare il capo, se ne andò ritto
ritto al trono pontificio, ed unicamente
baciò in una spalla il pontefice. Gli fu
poi assegnato un quarto del palazzo apostolico,
ma sotto buona guardia. Trovavasi
allora in Roma l'ambasciatore
del sultano d'Egitto, minacciato di guerra
dal turco Baiazette. Fece costui grandi
istanze, ed incredibili offerte e promesse
al papa, se voleva dargli Zizim, per metterlo
alla testa di un'armata contra di
esso Baiazette; ma per motivi politici
nulla potè ottenere. Fece poco appresso
il pontefice una promozion di cardinali,
con alzare a tal dignità il gran mastro
di Rodi in ricompensa del principe turco
a lui rilasciato. Con raro esempio ancora
fu allora creato cardinale <i>Giovanni de
Medici</i>, figliuolo di <i>Lorenzo</i>, ancorchè
fosse in età di soli quattordici anni. Questi
col tempo fu poi papa <i>Leone X</i>. Ma
perchè il <i>re Ferdinando</i> tuttavia si burlava
del papa, senza voler pagare il censo
pattuito pel regno di Napoli, e per altre
cagioni, Innocenzo, nella festa di san
Pietro di giugno, lo scomunicò, e, niun
effetto facendo le censure, arrivò a privarlo
del regno nel dì 11 di settembre.
Ferdinando appellò al futuro concilio. Fecesi
poi preparamento di guerra dall'una
parte e dall'altra; ma il pontefice, amator
della pace, non bramò, oppur non osò
di proceder oltre; e perciò durò il sereno,
benchè framezzato da molte nebbie,
non meno in Roma che nel regno
di Napoli. Gran tempo era corso, dacchè
seguirono gli sponsali fra il giovinetto
<i>Gian-Galeazzo Sforza</i> duca di Milano
ed <i>Isabella</i> figliuola di Alfonso duca di
<span class="pagenum" id="Page_105">[105]</span>
Calabria, primogenito del re Ferdinando <span class="fnote">[Corio, Istor. di Milano.]</span>;
solamente nell'anno presente si
effettuò quel matrimonio. Venne per mare
a Genova questa principessa, e colà
sbarcò nel dì 17 di febbraio. Giunse
poscia a Milano, ma senza pompa si celebrarono
quelle nozze, perchè tre mesi
prima era mancata di vita la madre della
sposa. Con questo maritaggio universalmente
si sarà creduto assicurato lo Stato
al duca <i>Gian-Galeazzo</i>, e <i>Lodovico il
Moro</i> premuroso per li di lui vantaggi.
Non passò molto che ben diverso dovette
essere il giudizio del pubblico. Intanto
sotto varii pretesti, e con ingannare lo
stesso duchino, s'impadronì Lodovico
del castello di Milano e di Trezzo, e di
ogni altra fortezza di quel dominio, levandone
gli uffiziali vecchi e fedeli al
duca, mettendovene degli altri di sua
confidenza, e mutando i presidii a suo
piacimento. Tutto fingea di fare per miglior
bene e sicurezza del nipote. Nel dì
13 di marzo dell'anno presente <span class="fnote">[Guichenon, Hist. de la Maison de Savoye.]</span> in
età di soli ventun anni diede fine al suo
vivere <i>Carlo duca di Savoia</i>, principe, per
varie sue imprese fatte in sì corto tempo
di sua vita, già divenuto glorioso. Restò
di lui un solo figliuolo maschio, ch'era
ancor nelle fasce, nato nel precedente
anno, e nominato anche esso <i>Carlo</i>. Questi
fu suo successore; ma gran disputa
nacque per la reggenza. Finalmente questa
fu accordata a <i>Bianca</i> figliuola di
<i>Guglielmo marchese</i> di Monferrato, madre
sua, principessa di raro senno e di somma
virtù, il cui elogio si può leggere
nella Storia di Jacopo Filippo da Bergamo <span class="fnote">[Jacobus Philippus Bergom., Hist.]</span>,
scrittore vivente in questi tempi.
</p>

<hr />
</div>

<div class="chapter">
<h2 class="hidden" id="MCCCCXC">MCCCCXC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXC</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Innocenzo</span> VIII papa 7.</td>
  </tr>
  <tr>
    <td><span class="smcap">Federigo</span> III imperadore 39.</td>
  </tr>
</table>

<p>
Godendo in questi tempi l'Italia una
invidiabil pace, niun riguardevole avvenimento
<span class="pagenum" id="Page_106">[106]</span>
somministrò alla storia. Tutta
ancora la cristianità si trovava esente
dalla persecuzione turchesca, perchè il
fiero <i>Baiazette</i> mirava sempre con apprensione
il fratello <i>Zizim</i>, detenuto in
Roma, come un mantice di sollevazioni
e rivoluzioni ne' suoi Stati, qualora gli
fosse permesso di comparire alla testa
di un'armata contra di lui <span class="fnote">[Raynaldus, Annal. Eccles.]</span>. Nè mancò
a papa <i>Innocenzo VIII</i> il pensiero di prevalersi
di tal congiuntura. Cercò egli infatti
di muovere tutti i principi cristiani
alla guerra contra de' Turchi, rappresentando
ad ognuno qual gran vantaggio si potesse
trarre dall'ottimo mezzo e strumento
ch'egli aveva in sua mano. Ma neppur
uno si trovò che volesse impacciarsene,
premendo a tutti più i lor privati interessi
che il pubblico bene. Di quest'animo del
papa forse fu informato, oppure se l'immaginò
Baiazette. Capitò a Costantinopoli
nell'anno precedente <i>Cristoforo</i>, ossia
<i>Marino Castagna</i>, nobile della marca
d'Ancona, inviperito per essergli stato
tolto un suo castello dagli uffiziali del
papa <span class="fnote">[Infessura, Diar., P. II, tom. 3 Rer. Ital.]</span>. Si esibì costui a Baiazette di
levar di vita Zizim suo fratello col veleno:
offerta sommamente gradita dal tiranno,
che perciò di alcune migliaia di
ducati d'oro il regalò in più volte: gli
donò anche delle ricche vesti, e un diamante
di valore di mille ducati d'oro.
Dicono inoltre, avergli promesso la città
di Negroponte a negozio finito. Venuto
costui a Roma, fu carcerato, probabilmente
perchè si penetrò esser egli stato
a Costantinopoli, e ne' tormenti confessò
tutto il suo reo trattato. Il perchè nel dì
7 di maggio ricevette dalla romana giustizia
un premio differente da quello che
gli avea fatto sperare il Turco. Arrivò
poscia a Roma nel dì 30 di settembre
un ambasciatore spedito da Baiazette,
che fu con grande onore ricevuto. Le
commessioni sue erano di pregare il papa
di ritener sotto buona custodia Zizim,
promettendo per tal cura di pagare annualmente
<span class="pagenum" id="Page_107">[107]</span>
al pontefice quaranta mila ducati
d'oro, e di dar pace e libero commercio
a' cristiani. Fu detto che l'ambasciatore
del sultano d'Egitto avea allo
incontro esibito al pontefice, se gli volea
dare in mano Zizim, per potere far guerra
con esso a Baiazette, un regalo di
quattrocento mila ducati, e la cessione
della città di Gerusalemme; e che inoltre
tutto ciò che s'acquistasse de' paesi del
Turco, quand'anche fosse Costantinopoli,
si restituirebbe alla Chiesa romana ed
ai cristiani. Troppo vaste e non molto
credibili sono tali slargate di promesse;
nè Zizim vi avrebbe mai consentito.
Quel che è certo nulla si conchiuse coll'Egiziano,
e pare che fosse solamente
accettata l'annua esibizione fatta dal
Gran Signore. Dimandò poscia l'ambasciator
turco udienza da Zizim, che gliela
diede con maestosa formalità, e gli presentò
lettere e regali da parte del fratello
Baiazette. Morì nell'aprile di quest'anno
<i>Mattia Corvino</i> celebre re d'Ungheria, e
si suscitarono dei gravissimi torbidi in
quel regno, giacchè egli non lasciò figliuolo
alcuno legittimo. Però tanto meno
si pensò a pigliar l'armi contra dei
Turchi. <i>Lodovico Sforza</i>, reggente dello
Stato di Milano, conchiuse in quest'anno
il suo maritaggio con <i>Beatrice</i> figliuola
d'<i>Ercole Estense</i> duca di Ferrara <span class="fnote">[Cronica di Ferrara, tom. 24 Rer. Ital.]</span>. Si
partì questa principessa da Ferrara nel
dì 29 di dicembre, accompagnata dalla
duchessa sua madre <i>Leonora d'Aragona</i>,
e suntuose furono poi le nozze celebrate
in Milano. Un'altra figliuola d'esso duca
di Ferrara, per nome <i>Isabella</i>, nel febbraio
di questo medesimo anno era passata
a Mantova ad unirsi in matrimonio
con <i>Gian-Francesco Gonzaga</i> marchese
di quella città, il qual tenne corte bandita
per più giorni, e sfoggiò forte in solazzi
e spettacoli per tali nozze <span class="fnote">[Corio, Istor. di Milano.]</span>. Vi
intervennero quasi tutti gli oratori dei
potentati d'Italia. In questi tempi ancora,
perchè <i>Carlo VIII re</i> di Francia era sdegnato
<span class="pagenum" id="Page_108">[108]</span>
forte col duca di Milano a cagion
di Genova, Lodovico il Moro si studiò
di placarlo. Ne seguì poi la concordia,
con avere il duca riconosciuta dal re in
feudo quella città. Altrettanto avea fatto
negli anni addietro il duca <i>Francesco
Sforza</i> padre d'esso Lodovico.
</p>

<hr />
</div>

<div class="chapter">
<h2 class="hidden" id="MCCCCXCI">MCCCCXCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCI</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Innocenzo</span> VIII papa 8.</td>
  </tr>
  <tr>
    <td><span class="smcap">Federigo</span> III imperadore 40.</td>
  </tr>
</table>

<p>
Passò parimente l'anno presente
senza azioni degne di memoria in Italia,
perchè durò in essa la pace universale <span class="fnote">[Raynaldus, Annal. Eccles.]</span>.
Ma guerra in Ungheria fu fra i
principi pretendenti di quel regno. Non
potè contenersi <i>Baiazette</i> dal profittar di
così propizia congiuntura. Fece delle
scorrerie in Ungheria, prese alcune città,
e diede il sacco ad una grande estension
di dominio. Non lasciò il pontefice di
spronar di nuovo i principi cristiani, acciocchè
unissero le lor armi contro il
comune nemico. Mandò ancora le tasse
di quanto avea ognuno da contribuire, e
le mandò indarno. Scusossi ognuno, e
terminò tutto questo trattato a far la
guerra non al Turco, ma bensì alle borse
degli ecclesiastici, con essersi ricavate,
per via delle decime, somme grandi di
danaro, che a tutt'altro furono impiegate,
fuorchè alla guerra co' Turchi. Per
attestato dell'Infessura <span class="fnote">[Infessura, Diar., P. II, tom. 3 Rer. Ital.]</span>, in quest'anno
si vide in Roma un uomo (non si seppe
di qual paese) vestito da pezzente e tenuto
per matto, che, portando in mano
una croce di legno, andò facendo per le
piazze delle prediche al popolo, prediche
contenenti molta eloquenza e dottrina,
nelle quali diceva essere imminente alla
Italia delle tribolazioni gravissime, e nominatamente
a Firenze, Milano e Venezia.
Ma perchè egli disse dover ciò avvenire
nel presente anno e ne' due susseguenti,
con aggiugnere inoltre che dovea
venire un pastore angelico, il quale
<span class="pagenum" id="Page_109">[109]</span>
unicamente avrebbe a cuore la vita spiritual
delle anime; al che non corrisposero
gli effetti: maggiormente si confermò
la credenza ch'egli fosse un pazzo.
Prepotente era in questi tempi la fazion
de' Baglioni in Perugia, nè voleva
ammettere in città la contraria degli
<i>Oddi</i>, da molto tempo bandita. Avendo
fatto gli ultimi ricorso al papa, n'ebbero
sempre di belle parole, ma non mai fatti.
La disperazione li consigliò a tentare di
rientrarvi per forza; ed, ottenuto un
rinforzo d'armati dal duca d'Urbino,
nella notte del dì 6 di giugno, scalate le
mura, s'impadronirono de' luoghi forti
della città, senza che in favor loro si movesse,
come speravano, alcuno dei cittadini
amici. Alzossi bensì contra d'essi
tutto il partito contrario, e per forza li
cacciò fuori della città. Quanti caddero
nelle lor mani, tutti rimasero barbaramente
uccisi o impiccati; e furono più
di centocinquanta, fra i quali <i>Fabrizio</i> e
<i>Ridolfo</i>, amendue prelati della corte romana,
condottieri dell'infelice brigata.
Spedì tosto il papa colà il <i>conte di Pitigliano</i>
generale della Chiesa, acciocchè non
succedesse di peggio. Intanto in Milano <span class="fnote">[Corio, Istor. di Milano.]</span>
la matta ambizione fece nascer delle gare
fra <i>Isabella d'Aragona</i> duchessa di Milano
e <i>Beatrice d'Este</i> moglie di <i>Lodovico
Sforza</i> il Moro. Volea cadauna di
esse soprastare all'altra negli ornamenti
e ne' pubblici luoghi. Da questa feminil
discordia quanti malanni prendessero
origine per la rovina d'Italia, non tarderemo
molto a vederlo. Nel dì 12 di febbraio
giunse a Ferrara <span class="fnote">[Cronica di Ferrara, tom. 24 Rer. Ital.]</span> <i>Anna Sforza</i>,
sorella di <i>Gian-Galeazzo</i> duca allora di
Milano, presa in moglie da <i>Alfonso d'Este</i>,
primogenito d'<i>Ercole I duca</i> di Ferrara,
nella qual occasione abbondarono in
quella città feste e suntuosi solazzi.
</p>

<p>
<span class="pagenum" id="Page_110">[110]</span>
</p>

<hr />
</div>

<div class="chapter">
<h2 class="hidden" id="MCCCCXCII">MCCCCXCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCII</span>. Indiz. <span class="smcap lowercase">X</span>.</td>
  </tr>
  <tr>
    <td><span class="smcap">Alessandro</span> VI papa 1.</td>
  </tr>
  <tr>
    <td><span class="smcap">Federigo</span> III imperadore 41.</td>
  </tr>
</table>

<p>
Di mirabil allegrezza si riempiè in
quest'anno l'Italia, anzi tutta la Cristianità,
per la conquista di Granata <span class="fnote">[Raynaldus, Annal. Ecclesiast.]</span>, fatta
da <i>Ferdinando il Cattolico</i> e da <i>Isabella</i>,
re di Castiglia e d'Aragona, restando
con ciò snidati una volta i Mori maomettani
da ogni signoril dominio nella
Spagna, dopo aver ivi tenuto il piede per
ottocento anni. Fin qui <i>Lorenzo de Medici</i>
avea, non già con titolo alcuno di
signore, ma bensì coll'autorità sua tenuto
in pugno il governo della repubblica
fiorentina <span class="fnote">[Ammirati, Istor. Fiorent.]</span>, in cui facea e disfacea, ma
con tal senno ed amore alla patria, con
tal magnificenza e liberalità, che non men
Firenze si trovò felice sotto di lui, che
egli stesso celebrato e stimato in tutte le
corti de' principi cristiani, ed anche presso
il Gran Turco e presso il soldano
d'Egitto. Era egli pervenuto all'età di
quaranta quattro anni, quando il chiamò
Dio all'altra vita nel dì 7 d'aprile dell'anno
presente <span class="fnote">[Diar. Roman., P. II, tom. 3 Rer. Ital.]</span>. Restarono di lui tre
figliuoli, <i>Pietro</i>, che fu confermato negli
onori del padre dalla repubblica, <i>Giovanni
cardinal</i> giovinetto, che fu poi papa
Leone X, e <i>Giuliano</i>. Fra le altre lodi
che a gara diedero gli scrittori suoi contemporanei
a Lorenzo, singolar fu quella
del suo amore non men verso le lettere,
che verso i letterati. Seguì verso il fine
di gennaio, se crediamo al Rinaldi <span class="fnote">[Raynaldus, Annal. Eccles.]</span>, o
piuttosto di maggio, come vuol l'Infessura <span class="fnote">[Infessura, Diar., P. II, tom. 3 Rer. Ital.]</span>,
accordo fra <i>papa Innocenzo</i> e
il <i>re Ferdinando</i>. Probabilmente la paura
ottenne ciò che la ragione non aveva
fin qui potuto conseguire. Sapeva il re
quanto la sua crudeltà avesse alienato
da lui l'animo della sua baronia, e star
<span class="pagenum" id="Page_111">[111]</span>
essa colle mani giunte aspettando chi
venisse alla conquista di quel regno. Non
era ignoto che vi pretendea <i>Carlo VIII
re</i> di Francia per le ragioni (non cerco
se fondate o no) a lui cedute da <i>Renato
duca</i> di Lorena. Andava inoltre crescendo
del rancore tra <i>Ferdinando</i> e <i>Lodovico
il Moro</i>. Però venne il tempo di
pacificare il papa, per averlo alle occasioni
non nemico, ma favorevole. Si conchiuse
dunque l'accordo, avendo il re
promesso di pagar l'annuo censo, come
avea pattuito il <i>re Alfonso</i> suo padre.
<i>Ferdinando il Cattolico</i> quegli fu che trattò
l'affare. In segno della rinnovata buona
amistà entrò in Roma nel dì 27 di maggio
<i>Ferdinando principe</i> di Capoa, primogenito
d'<i>Alfonso duca</i> di Calabria, e nipote
del predetto re Ferdinando, il quale
diede l'ultima mano a quella pace. Sfoggio
di magnificenza tale fece il cardinale
<i>Ascanio Sforza</i>, accogliendo nel suo palagio
questo principe, che l'Infessura
non si attentò a darne la relazione per
timore che fosse creduta un'esagerazione
o fola. E i buoni Napoletani, non contenti
di sì nobil trattamento, nell'andarsene,
portarono seco per memoria anche gli
apparati delle stanze, i panni lini, e tutto
quanto poterono dal palazzo d'esso cardinale.
</p>

<p>
Sul principio di luglio cadde gravemente
infermo papa <i>Innocenzo VIII</i>; e
dacchè fece temer di sua vita, i cardinali
misero in castello Sant'Angelo <i>Zizim</i>
fratello del gran-signore <span class="fnote">[Diar. Roman., P. II, tom. 3 Rer. Ital.]</span>. Nella notte
poi del dì 25 d'esso mese, venendo il
dì 26, terminò il pontefice le grandezze
umane con gran compunzione di cuore,
per comparire al tribunale di Dio. L'essere
egli stato uomo mansueto ed amator
della pace, e l'aver fatto di belle
fabbriche in Roma, cagion fu ch'egli
lasciasse piuttosto dopo di sè un buono
che un cattivo nome. Pel desiderio violento,
comune ad altri papi di que' tempi,
d'arricchire il figlio suo <i>Franceschetto
Cibò</i>, diede occasione di mormorare a
<span class="pagenum" id="Page_112">[112]</span>
non pochi. Tuttavia non imitò egli alcuno
de' predecessori, nè simile fu ad altri dei
successori, che si immersero in guerre,
e logorarono i tesori della Chiesa, col
segreto principal motivo d'ingrandire le
lor case, e di procurare Stati principeschi
ai loro nipoti. Rimase veramente
ricco Franceschetto, ma non di magnifici
Stati; e que' pochi ancora ch'avea,
cioè la contea d'Anguillara, Cerveteri
ed altre picciole castella, le vendè egli
nel febbraio dell'anno seguente quasi
tutte a <i>Virginio Orsino</i>, restando solamente
conte di Ferentillo. Giunse dipoi
la nobil casa Cibò, ma molto dopo la
morte del pontefice Innocenzo, e coll'aiuto
della casa de' Medici, ad acquistare
il marchesato, oggidì ducato di
Massa e Carrara, mediante il matrimonio
di Franceschetto con <i>Ricciarda Malaspina</i>
erede di quegli Stati. Nel dì 11
d'agosto <span class="fnote">[Infessura, Diar., tom. 3 Rer. Ital. Panvin.,
Mariana, et alii.]</span> fu eletto papa <i>Roderigo</i>,
ossia <i>Rodrigo Borgia</i>, cardinale, vescovo
di Porto, e vicecancelliere della Chiesa
romana, nativo di Valenza in Ispagna: i
genitori suoi furono Goffredo Lenzoli ed
Isabella Borgia, sorella di <i>Callisto III papa</i>.
Prese egli il nome di <i>Alessandro VI</i>, e
nel dì 26 d'agosto fu con gran solennità
coronato, e concorsero le ambascerie di
tutti i principi cristiani a prestargli ubbidienza.
Non v'ha scrittore (e non ne
eccettuo gli stessi Annalisti sacri) che
non detesti, o non deplori l'assunzione
al trono pontificale di un uomo tale,
pubblicamente screditato per la sua licenziosa
ed impudica vita, e che comunemente
fu creduto aver impiegate le
adunate sue ricchezze e le promesse di
Stati e di dignità, per comperare le chiavi
di San Pietro. Certo è che i porporati
d'allora, invece d'eleggere il migliore,
come portava il loro dovere, elessero il
peggiore, a seconda della umana cupidità;
colpa de' malvagi esempli e della corruzione
allora dominante, per cui giunsero
alcuni papi, fino a gloriarsi d'aver
<span class="pagenum" id="Page_113">[113]</span>
de' figliuoli. E quattro appunto questi ne
avea, notissimi a tutta Roma, e più ancora
noti da lì innanzi, cioè <i>Giovanni</i>, a
cui il padre ottenne in Ispagna il ducato
di Gandia, <i>Cesare</i>, di cui avremo troppo
da parlare, <i>Giuffrè e Lucrezia</i> a lui nati
da Vannozia cortigiana famosa. Il benignissimo
Iddio ha conservato e conserverà
sempre, secondo le divine sue
promesse, illibata dagli errori la Chiesa
sua santa, nè lasceran per questo di nascere
in essa di tanto in tanto degli scandali;
ma guai a chi reo fu o sarà di
questi sconcerti nella casa del Signore.
Creato che fu il nuovo papa, <i>Giuliano
della Rovere</i>, cardinale di San Pietro in
Vincola, che fu poi papa <i>Giulio II</i>, non
fidandosi di questo, com'egli solea dire,
marano, perchè avea avuto delle gare
con lui, sino a strapazzarsi villanamente
l'un l'altro, sul fine di quest'anno si
ritirò ad Ostia, e quivi si fortificò. Credendo
poi di essere rimesso in grazia di
Alessandro, se ne tornò a Roma; ma,
accortosi di essere in pericolo, finalmente
andò in Francia, nè più si lasciò
attrappolar dalle promesse, nè da belle
parole <span class="fnote">[Guicciardini, Istoria d'Italia.]</span>. Molti ancora de' cardinali che
aveano venduti i lor voti e le loro coscienze
per far questo papa, col tempo
trovarono d'avere eletto il proprio loro
carnefice. L'Italia nel presente anno
somministrò alla Spagna, cioè al cattolico
<i>re Ferdinando</i> e alla <i>regina Isabella</i>
consorti, un mirabil uomo, cioè un sempre
memorando strumento, per arricchire
i loro regni <span class="fnote">[Jacob. Philippus Bergomens., Hist. Giustiniani,
Istoria di Genova. Marian., Fazell, et alii.]</span>. Questi fu <i>Cristoforo
Colombo</i>, nato in Genova, o, per
meglio dire, in un villaggio vicino a Genova
(altri il fece Savonese), di genitori
plebei, ma d'ingegno nobile, di cui tanta
fu la perspicacia e la fortuna, che arrivò
a scoprir varie isole nell'Oceano occidentale,
ed aprì l'adito ad altri di scoprire
la terra ferma dell'America, cioè
un nuovo mondo, creduto sconosciuto
<span class="pagenum" id="Page_114">[114]</span>
finora, ma che sembra essere stato in
qualche guisa accennato o predetto da
alcuni antichi scrittori. Rapporta il Leibnizio <span class="fnote">[Leibnit., Prodrom. ad Cod. Jur. Gent.]</span>
una lettera di <i>Ferdinando re</i>
di Napoli scritta nel 1474 a <i>Lodovico
XI</i> re di Francia, dove si duole che
sieno state prese due sue galee incamminate
in Fiandra da un <i>Colombo</i> suddito
di esso re Luigi. Pensò quel valentuomo
che questi fosse il celebre <i>Cristoforo
Colombo</i>: cosa, a mio credere,
lontana dal vero per varie ragioni.
</p>

<hr />
</div>

<div class="chapter">
<h2 class="hidden" id="MCCCCXCIII">MCCCCXCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCIII</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Alessandro VI</span> papa 2.</td>
  </tr>
  <tr>
    <td><span class="smcap">Massimiliano I</span> re de' Rom. 1.</td>
  </tr>
</table>

<p>
Dopo aver l'imperador <i>Federigo III</i>
per più di quarant'anni posseduta l'imperial
corona, senza ch'egli giovasse o
nocesse all'Italia <span class="fnote">[Trithem., Cuspinian., et alii.]</span>, avendo unicamente
atteso a guerreggiare in Ungheria, Boemia
ed in altri luoghi oltramontani, disse
l'ultimo addio alla vita presente nel dì
19 venendo il dì 20 d'agosto, in età di
ottant'anni: cosa in que' tempi rara fra
i principi. Suo figlio <i>Massimiliano I</i>, già re
de' Romani, succedette a lui nell'amministrazion
dell'imperio. Fu egli il primo
ad intitolarsi <i>imperadore eletto de' Romani</i>,
con essere poi andato anche in disuso
l'aggiunto di <i>eletto</i> ne' tempi susseguenti.
Cominciò in quest'anno ad intorbidarsi
il sereno dell'Italia. Gli ambiziosi disegni
di <i>Lodovico Sforza</i>, detto il Moro, quei
furono che diedero moto alle discordie, e
poscia ad atrocissime guerre, che per anni
moltissimi lacerarono il seno di queste
provincie. Era già pervenuto ad età capace
di governare i suoi popoli <i>Gian-Galeazzo
Sforza</i> duca di Milano; pure continuava
esso Lodovico suo zio paterno a
fare il reggente, e con apparente disposizione
di non voler più deporre questa autorità <span class="fnote">[Corio, Istor. di Milano.]</span>,
dappoichè avea occupato i tesori
della casa Sforza, e in mano sua,
<span class="pagenum" id="Page_115">[115]</span>
cioè d'uffiziali suoi confidenti, stavano
tutte le fortezze del ducato di Milano. Non
potè contenersi <i>Isabella</i> moglie di esso
duca di portar delle querele di un tal
trattamento ad <i>Alfonso duca</i> di Calabria
suo padre <span class="fnote">[Ammirati, Istor. Fiorentina.]</span>, che se ne sdegnò forte, ed
operò in maniera che il re <i>Ferdinando</i> suo
padre spedì nell'anno precedente una
ambasciata a Lodovico per consigliarlo
dolcemente a rilasciare il governo al duca
nipote. Lodovico, che non se ne sentiva
voglia, ed era per altro un finissimo dissimulatore,
rimandò con risposte cortesi
l'ambasciatore; quindi, pieno di livore e
di vendetta, si diede a ruminar le maniere
di abbattere il re Ferdinando, considerandolo
per signore possente ad ottener colla
forza ciò che non si volea concedere per
amore. Il bel ripiego ch'egli prese fu
quello d'invitar all'impresa del regno di
Napoli il giovine <i>Carlo VIII</i> re di Francia,
offerendosi pronto a sovvenirlo con gente
e danaro. La lettera scrittagli a questo
effetto da esso Lodovico vien rapportata
dal Corio; e il conte <i>Carlo di Belgioioso</i>,
oratore di Lodovico in Francia, fu incaricato
di promuovere questa incumbenza.
Opera eziandio fu del medesimo
Sforza che <i>papa Alessandro</i> cominciasse
di buon'ora ad attaccar liti col re Ferdinando,
con fargli credere che il re fomentasse
<i>Virginio Orsino</i>, contra del
quale era in collera Alessandro, per aver
egli senza licenza pontificia comperato,
siccome di sopra accennai, le castella di
<i>Franceschetto Cibò</i>.
</p>

<p>
In Roma il cardinale <i>Ascanio Sforza</i>,
fratello di esso Lodovico, siccome quegli
che più degli altri avea procurato
l'innalzamento del papa, e n'avea avuto
in ricompensa il grado di vicecancelliere,
potea molto in quella corte; e quegli era
che attizzava il fuoco contra del re Ferdinando.
Condusse anche il papa a fare
una lega particolare col duca di Milano e
co' Veneziani nel dì 21 d'aprile, la
qual fu poi solennemente pubblicata nella
<span class="pagenum" id="Page_116">[116]</span>
festa di san Marco <span class="fnote">[Infessura, Diar., P. II, tom. 3 Rer. Ital.]</span>, senza che se ne
facesse parola col suddetto Ferdinando
e co' Fiorentini, i quali si allarmarono
non poco per questa diffidenza, quando
essi erano in lega collo stesso duca di Milano.
Ma il solito di <i>Lodovico Sforza</i> era
sempre di camminar con doppiezze. Cominciò
egli inoltre in questo medesimo
anno a maneggiarsi con <i>Massimiliano
Augusto</i> <span class="fnote">[Corio, Istor. di Milano.]</span> per ottenere il titolo e l'autorità
di duca di Milano ad esclusion del
nipote. Eppure insieme trattò, anzi conchiuse
il matrimonio di <i>Bianca Maria
Sforza</i>, sorella del vivente allora <i>Gian-Galeazzo
Maria</i> duca di Milano, collo
stesso <i>Massimiliano</i>; e lo sposalizio fu
poi solennemente celebrato in Milano
nel dì primo di dicembre. Ma intanto
<i>papa Alessandro</i> andava allestendo e ingrossando
le sue soldatesche con gelosia
non poca del <i>re Ferdinando</i>. E perciocchè
una delle primarie applicazioni di esso
pontefice sempre fu quella dell'ingrandimento
de' suoi figliuoli, in quest'anno
gli riuscì di maritar <i>Lucrezia</i> sua figliuola
con <i>Giovanni Sforza</i> (e non già con Alessandro,
come ha l'Infessura) signore di
Pesaro. Le nozze con gran solennità, ma
con poca onestà, furono celebrate nel
pontificio palazzo nel dì 12 di giugno del
presente anno. Intanto il re Ferdinando,
vedendo quai nuvoli si alzassero contra
del regno suo, a tutto potere si studiò di
placare, anzi di guadagnare papa Alessandro
e Lodovico il Moro. Fu adoperato
<i>Ercole duca</i> di Ferrara per rimuovere
Lodovico dalla pazza sua risoluzione di
tirar l'armi franzesi in Italia, nè egli
ommise uffizio alcuno per ottener l'intento.
Ma Lodovico, pien di presunzione,
mostrò ben nelle apparenze di cedere, ma
diffatti si ostinò nel proposito suo, e tanto
più perchè nel dì 11 di ottobre, col passare
all'altra vita <i>Leonora duchessa</i> di Ferrara,
figliuola del re Ferdinando, venne
a mancare una principessa che avea non
poca autorità nel cuore di Lodovico,
<span class="pagenum" id="Page_117">[117]</span>
siccome suocera sua. Per conto del papa,
la maniera di fargli deporre l'avversion
sua al re Ferdinando, quella fu di promuovere
gli avanzamenti di <i>Giuffrè</i> figliuolo
d'esso pontefice. L'ambizioso
papa, che desiderava di veder la sua prole
imparentata colla real casa d'Aragona,
dimandò ed ottenne che una figliuola bastarda
di <i>Alfonso duca</i> di Calabria, primogenito
di Ferdinando, fosse data in
moglie ad esso Giuffrè <span class="fnote">[Infessura, Diar., P. II, tom. 3 Rer. Ital.]</span>. Può essere
che questo trattato si conchiudesse solamente
nell'anno seguente <span class="fnote">[Allegretti, Istor. di Siena, tom. 23 Rer.
Italic.]</span>. Oltre a ciò
papa Alessandro, in una promozione che
egli fece di cardinali nel dì 20 di settembre,
ornò della sacra porpora <i>Cesare</i> suo
figliuolo, che fu poi conosciuto sotto
nome di <i>duca Valentino</i>, il qual era o poi
divenne un mostro d'iniquità: pure
Alessandro gli volle dar luogo nell'insigne
ordine de' cardinali, quantunque
molti di loro il dissuadessero dal farlo,
ed altri apertamente ripugnassero. Furono
in essa promozione compresi <i>Ippolito
Estense</i>, figliuolo del duca di Ferrara,
ed <i>Alessandro Farnese</i>, che fu poi papa
<i>Paolo III</i>, a requisizione di Giulia la
Bella, sorella oppur parente di esso Alessandro,
che in questi tempi era molto
considerata in Roma.
</p>

<hr />
</div>

<div class="chapter">
<h2 class="hidden" id="MCCCCXCIV">MCCCCXCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCIV</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Alessandro VI</span> papa 3.</td>
  </tr>
  <tr>
    <td><span class="smcap">Massimiliano I</span> re de' Rom. 2.</td>
  </tr>
</table>

<p>
Cominciarono in quest'anno i guai
dell'Italia, guai di lunga durata, benchè
tramezzati da qualche tregua, e guai superiori
a quei degli anni addietro; perchè
laddove tra di loro, ne' tempi passati,
aveano guerreggiato i principi italiani,
ora si scatenarono tutte, per così
dire, le armi oltramontane, per venire a
far qui una funestissima danza. Primieramente
essendo giunto <i>Ferdinando re</i> di
<span class="pagenum" id="Page_118">[118]</span>
Napoli all'età di settant'anni <span class="fnote">[Infessura, Diar., Par. II, tom. 3 Rer. Ital.
Ammirati, Istor. di Firenze. Raynal., Annal. Ecclesiast.]</span>, se gli
caricarono addosso dei gravissimi affanni
per la tempesta che contra di lui si preparava
in Francia, e non minori fatiche
per mettersi in difesa; laonde, infermatosi,
finì in pochi giorni di vivere, lodato
per varie sue belle doti dal Summonte <span class="fnote">[Summonte, Istoria di Napoli.]</span>,
ma certamente poco amato, anzi odiato
da ognuno per le sue crudeltà. Il Sanuto <span class="fnote">[Sanuto, Istoria di Venezia, tom. 22 Rer.
Italic.]</span>,
storico veneziano, s'empie la bocca
delle iniquità non meno del padre che
del figliuolo. Cadde la morte sua nel
dì 25 di gennaio dell'anno presente, e a
lui succedette nel regno <i>Alfonso duca</i> di
Calabria, primogenito suo, la cui prima
cura fu quella di dar l'ultima mano ai
trattati di pace col papa, per ottener l'investitura
ed insieme aiuti da lui ne' bisogni.
Infatti nel seguente aprile tutto ammansato
il <i>pontefice Alessandro</i> spedì il
cardinale di Monreale, cioè <i>Giovanni
Borgia</i> suo nipote, a Napoli colle bolle
dell'investitura, e colla facoltà di coronare
<i>Alfonso</i> re di Napoli. Nel dì 7
di maggio, essendo già pervenuto colà
esso cardinale legato, si celebrarono le
nozze di <i>Sancia</i> figliuola naturale del
re Alfonso con <i>Giuffrè</i> figliuolo del papa,
di età di tredici anni, e furono fatte giostre,
tornei ed altre feste. Se fosse caro
al pontefice questo parentado, si può raccogliere
dall'aver egli esentato Alfonso
dall'annuo censo del regno, sua vita
natural durante <span class="fnote">[Summonte, Istor. di Napoli.]</span>. Il regalo fatto
alla sposa da Giuffrè in gioie, drapperie
ed altre robe, fu creduto che ascendesse
al valore di ducento mila ducati d'oro.
All'incontro, il re assegnò per dote alla figliuola
il principato di Squillace. Nel Diario
di Burcardo, citato dal Rinaldi, è scritto,
avere il <i>re Alfonso II</i> creato Giuffrè
principe di Tricarico, e conte di Chiaramonte,
Lauria e Carniola. Ciò fatto, papa
<span class="pagenum" id="Page_119">[119]</span>
Alessandro, che dianzi, entrato nelle sconsigliate
massime di <i>Lodovico il Moro</i>, avea
invitato in Italia <i>Carlo VIII</i>, cangiò sentimenti
e linguaggio. Scrisse pertanto a
quel re, dissuadendolo dal venire, con
rappresentargli la carestia e peste onde
Roma era afflitta <span class="fnote">[Infessura, Diar., P. II, tom. 3 Rer. Italic.
Corio, Istor. di Milano.]</span>, ed esserci pericolo
che il <i>re Alfonso</i>, mosso dalla disperazione,
chiamasse in sua difesa i Turchi: il che
sarebbe la rovina dell'Italia. Ma il giovane
re di Francia, che dopo essere mancato
il <i>re Ferdinando</i> (principe, il qual solo pel
suo gran senno avrebbe potuto difficoltare
i suoi disegni) s'era maggiormente
animato all'impresa del regno di Napoli,
nulla badò a queste ciancie, e seguitò a
fare il fatto suo. Per mezzo di <i>Guglielmo
Brissonetto</i> primo ministro procurò il
papa di ritardare i movimenti del re
Carlo; ma in Francia il cardinal <i>Giuliano
della Rovere</i>, sdegnato forte contra papa
Alessandro, seppe così ben perorare
presso il re, al quale ancora continui
impulsi dava Lodovico il Moro, che si
affrettò più che mai al preparamento
dell'armi. Spedì il re in Italia alcuni
suoi uffiziali, fra' quali <i>Filippo di Comines</i>
signore di Argentone (quel medesimo che
ci lasciò una veramente savia e bella
storia di questi tempi) per iscandagliare
gli animi dei principi d'Italia. Con breve,
ma saggia risposta, che nulla concludeva,
si sbrigarono da tale ambasciata i
<i>Veneziani</i> e i <i>Sanesi</i>. I <i>Fiorentini</i> e il <i>papa</i>
si mostrarono contrarii. <i>Ercole duca</i> di
Ferrara e <i>Giovanni Bentivoglio</i> esibirono
buon trattamento alle milizie del re, ma
nulla di più. Il solo <i>Lodovico il Moro</i>
quegli parea che con calore assistesse ai
Franzesi.
</p>

<p>
Ora il <i>re Alfonso</i>, non tanto per vendicarsi
di questo principe, la cui malignità
chiaramente tendeva alla di lui rovina,
quanto ancora per tener lungi da sè la
guerra con farla nel paese altrui, inviò
per terra nella Romagna <i>don Ferdinando</i>
suo primogenito duca di Calabria, acciocchè
<span class="pagenum" id="Page_120">[120]</span>
la rompesse con <i>Lodovico</i>. Parimente
nel mese di giugno mandò una flotta di
trentacinque galee, dieciotto navi ed
altri legni minori, comandata da <i>don Federigo</i>
suo fratello, per far qualche tentativo
contra di Genova <span class="fnote">[Senarega, de Reb. Genuens., tom. 24 Rer.
Ital. Sanuto, Istor. di Venez., tom. 22 Rer. Ital.
Ammirati, Istor. di Firen. Corio, Istor. di Milano.]</span>, secondato da
<i>Obietto del Fiesco</i>, che si ribellò al duca di
Milano. Ma, essendo già calato <i>Lodovico
duca</i> d'Orleans e signore di Asti in
Italia, ed imbarcatosi nella flotta regale
spedita dal <i>re Carlo</i>, nel dì 8 di settembre
sbarcò a Rapallo, castello preso dai
Napoletani, e, con loro venuto alle mani,
li sconfisse in maniera, che la flotta nemica
fu obbligata a tornarsene vergognosamente
a Napoli. Maggior felicità non
incontrò dipoi l'armata terrestre del
re Alfonso in Romagna. Nel dì 9 oppure
11 di settembre giunto ad Asti
<i>Carlo VIII</i> re di Francia colla sua armata <span class="fnote">[Mémoir. de Comines, lib. 7.]</span>,
fu quivi sorpreso dal vaiuolo. Risanato,
arrivò a Pavia, dove godè delle
magnifiche accoglienze fattegli da <i>Lodovico
il Moro</i>, ma con volere per ostaggio
della di lui fede in suo potere quel castello,
ed ottenere da lui in prestito ducento
mila ducati d'oro. Era nel castello
medesimo gravemente infermo, e di malattia
creduto incurabile, il giovane <i>Gian-Galeazzo
Maria Sforza</i> duca di Milano,
con opinione universale che un veleno
datogli da Lodovico suo zio appoco appoco
il menasse a morte. Fu a visitarlo
e consolarlo il re Carlo, ed <i>Isabella</i>
sua moglie gli raccomandò i suoi piccioli
figliuoli. Ma appena fu passato il
re a Piacenza, ovvero a Parma, che ricevette
l'avviso della morte dell'infelice
duca, accaduta nel dì 22 d'ottobre, in
età dì 25 anni. Fu egli compianto da
tutti, non meno per l'innocenza sua, che
per essere stato vittima dell'ambizion di
suo zio. Nè qui finì la tragedia. Dovea
succedere nel ducato il di lui primogenito
<i>Francesco Sforza</i>. Lodovico il Moro
<span class="pagenum" id="Page_121">[121]</span>
già avea cominciato, o procurato da <i>Massimiliano
re</i> de' Romani, ossia imperadore
eletto, d'esser egli creato duca
di Milano per quella strana ragione di
dover egli essere anteposto al duca <i>Galeazzo
Maria</i>, già suo fratello defunto,
e a' di lui figliuoli, perchè Galeazzo Maria
era nato da <i>Francesco Sforza</i>, non
peranche duca di Milano, laddove esso
Lodovico nacque dal padre già creato
duca. Non mancarono mai, nè mancheranno
pretesti all'ambizione umana e
all'interesse per usurpare l'altrui, se
con loro il poter si congiugne. Leggesi
il diploma spedito da Massimiliano in
Aversa nel dì 5 di settembre di questo
anno presso il Corio <span class="fnote">[Corio, Istor. di Milano.]</span>. Il sig. Du-Mont
ci dà questo diploma al dì 20
di novembre dell'anno seguente. Comunque
sia, certo è che, senza aspettare
il beneplacito cesareo <span class="fnote">[Guicciardini, Istor., lib. 1.]</span>, <i>Lodovico il
Moro</i>, venuto a Milano non ancora terminato
il funeral del nipote, convocò i
primati della città per la creazione d'un
nuovo duca; ed, avendo ben istruiti i
suoi partigiani, costoro mostrarono richiedere
il pubblico bene che in tempi sì
pericolosi non un fanciullo, ma un uomo
assennato prendesse le redini del governo
e fosse duca. Però, senza che alcuno
osasse di contraddire, Lodovico proclamato
duca prese lo scettro, e fra le grida
allegre dello sconsigliato popolo cavalcò
per Milano. La vedova <i>duchessa Isabella</i>
co' suoi figliuolini, lagrimevol esempio
dell'incostanza delle cose umane, fu rinserrata
nel castello di Pavia.
</p>

<p>
Intanto al <i>re Carlo</i> nacquero sospetti
contra dello stesso Lodovico, al sapere
che il papa e i Veneziani faceano dei
maneggi per istaccarlo da lui, e poco
mancò che non desistesse dall'impegno
preso contra del regno di Napoli. Ma
Lodovico, a cui non mancavano mai in
bocca le belle parole, ed alcuni avvisi
segreti pervenuti ad esso re da Firenze,
dove il chiamavano i nemici ed emoli di
<span class="pagenum" id="Page_122">[122]</span>
<i>Pietro de Medici</i>, l'accesero a continuare
il viaggio. Parte dell'esercito suo
sotto il comando del <i>Mompensieri</i> andò
in Romagna <span class="fnote">[Cronica MS. di Bologna.]</span>, e fece che l'armata di
<i>don Ferdinando duca</i> di Calabria si ritirasse
a Cesena. Da questa gente fu preso
a forza d'armi il castello di Mordano
con altre del distretto d'Imola, commettendo
ivi crudeltà infinite, sino ad uccidere
i bambini: lo che fece correre l'orrore
e il terrore per tutta l'Italia, e indusse
Faenza e Forlì ad accordarsi coi
Franzesi. Nell'ultimo ricusando don Ferdinando
di azzardarsi ad una battaglia,
e sentendo la mala piega che prendeano
le cose della Toscana, si avviò alla volta
di Napoli, e cessarono i rumori in Romagna.
Passato il re Carlo per la strada
di Pontremoli verso la Toscana, pose lo
assedio alla rocca di Sarzanello presso
a Sarzana, commettendo le sue genti
crudeltà dappertutto ancora con gli amici.
In grande agitazione e spavento si
trovò per questo avvicinamento la città
di Firenze <span class="fnote">[Ammirati, Istor. di Firenze.]</span>, siccome quella che, a suggestion
di <i>Pietro de Medici</i>, s'era fin qui
mostrata contraria ai disegni de' Franzesi;
e però esso Pietro, giacchè si conobbe
decaduto dal favore del popolo
fiorentino, affin di placare il re, si portò
a visitarlo vicino a Sarzana, e quivi, di
sua testa e senza commissione alcuna
della repubblica, stabilì un accordo col
re, dandogli per ostaggio della fede dei
Fiorentini le fortezze di Sarzana, Sarzanello
e Pietrasanta. Non molto dipoi volle
il re Pisa e Livorno, e Pietro gliele diede,
promettendo il re con un pezzo di carta
di restituire tutto, dappoichè avesse conquistato
il regno di Napoli. Andato esso
re a Lucca, oltre all'aver voluto in sua
mano alcune fortezze, volle ancora gran
somma di danaro da quel popolo, che
nulla osò di negargli. Era in questo mentre,
cioè nel dì 8 di novembre, ritornato
a Firenze <i>Pietro de Medici</i>, per rendere
conto dell'imprudente suo negoziato;
<span class="pagenum" id="Page_123">[123]</span>
ma nel dì seguente si trovò chiuso l'adito
al palazzo del pubblico, essendo sommamente
irritati contra di lui i magistrati
per l'accordo suddetto <span class="fnote">[Guicciardini, Ist. d'Italia. Ammirat., Istor.
di Fir. Nardi, Ist. di Firenze, ed altri.]</span>. Poco stette a
sollevarsi il popolo stesso: laonde Pietro,
montato a cavallo col <i>cardinal Giovanni</i>
e <i>Giuliano</i> suoi fratelli, si fuggì con gran
fretta fuori della città, nè si fermò, finchè
giunse a Bologna. Nel medesimo giorno
fu egli dichiarato co' fratelli ribello, posta
taglia contro le loro persone, e poscia
messo a sacco il ricchissimo loro palagio.
Intanto fece il re di Francia l'entrata
sua in Pisa, dove, nel dì 9 di novembre
attruppatasi quella nobiltà e popolo, ad
alte voci dimandarono al re la libertà;
e parendo loro che le buone parole del
re fossero un chiaro consentimento alle
loro dimande, subitamente corsero la
terra, scacciando i commissarii e disfacendo
le insegne della repubblica fiorentina;
avvenimento che trafisse il cuore
de' Fiorentini. Contuttociò, spediti ambasciatori
a Pisa, cercarono d'intavolare
col re qualche accordo. Convien credere
che fosse in buono stato il maneggio <span class="fnote">[Allegretti, Ist. di Siena, tom. 23 Rer. Ital.]</span>,
perchè il <i>re Carlo</i>, nel dì 17 di novembre
venuto alla volta di Firenze, fu ricevuto
in quella città non solo pacificamente
coll'esercito suo, ma ancora con
tutta magnificenza. Allora si scoprì meglio
dove possa giugnere la non mai
sazia ambizion de' potenti. Dure ed indiscrete
condizioni cominciò imperiosamente
a pretendere il re da' Fiorentini,
cioè somme immense di danaro, la restituzione
di Pietro de Medici, e infine il
dominio della città: cose tutte che moveano
a rabbia chi trattava di tali affari
per parte de' Fiorentini. S'era per venire
a qualche brutto spettacolo, se non
fosse stato <i>Pietro Capponi</i>, uno de' deputati,
il quale, montato in collera al vedere
che da' ministri del re si dava carta di
accordo, come loro piaceva, senza volere
far conto alcuno delle ragioni de' Fiorentini,
<span class="pagenum" id="Page_124">[124]</span>
arditamente in faccia dello stesso
re stracciò quella carta <span class="fnote">[Ammirati, Istoria di Firenze. Guicciardini,
Ist. d'Italia.]</span>, e ai regi
ministri, che aveano accompagnato con
alte minaccie lo scritto, animosamente
rispose: <i>Voi darete nelle vostre trombe,
e noi soneremo le nostre campane</i>: il che
detto, uscì tosto della camera. Questo
parlare, che potea facilmente partorir
gravissimi sconcerti, Dio volle che terminasse
in bene. Si ridussero i regi
ministri a condizioni più discrete, e nel
dì 26 di novembre seguì l'accordo, in
cui i Fiorentini promisero al re centoventi
mila scudi, cioè cinquanta mila in
termine di quindici dì, e in altre rate il
resto. Per lo contrario, il re promise la
restituzion delle terre in tempi determinati.
<i>Pietro de Medici</i> restò in bando.
Partitosi poi di Firenze il re nel dì 28
del mese suddetto, s'incamminò verso
Roma <span class="fnote">[Philipp, de Comines., Burchardus, in Diar.]</span>, e nel dì 2 di dicembre entrò in
Siena, dove ancora, seguendo il re, arrivò
nel dì seguente il cardinale di San Pietro
in Vincola, cioè <i>Giuliano della Rovere</i>.
V'ha più d'uno scrittore affermante che
<i>papa Alessandro</i> e il <i>re Alfonso</i>, dacchè si
avvidero di non aver forze bastanti ad impedire
il progresso dell'armata franzese,
la quale, unita coll'altra di Romagna,
alcuni faceano ascendere sino a sessanta
mila persone, ma verisimilmente sarà
stata molto meno, ricorsero per aiuto al
Turco, acciocchè spedisse un possente
corpo di sua gente alla difesa del regno
di Napoli; ed aver infatti <i>Baiazette</i> preparate
alla Vallona alcune migliaia di
combattenti; ma intesi dipoi i prosperosi
successi dei Franzesi nel regno, meglio
credette di non inimicarsi un re sì potente,
affinchè la voce ch'esso re Carlo
avea fatta correre presso i buoni cristianelli
d'essere venuto in Italia per andar
contro ai Turchi, non gli venisse voglia
un dì di renderla vera. Dicerie di belli o
maligni ingegni verisimilmente furono
queste. Nel giorno stesso, in cui <i>Carlo VIII</i>
<span class="pagenum" id="Page_125">[125]</span>
entrò in Firenze, mancò di vita in quella
stessa città <i>Giovanni Pico</i> signore della
Mirandola in età di soli trentatrè anni <span class="fnote">[Johann. Franciscus Pico, in Vit. Johannis
Pici.]</span>;
eppur giunto in sì poco tempo di vita a
meritarsi il titolo di Fenice degl'ingegni:
sì grande era il suo sapere, sì maravigliosa
la sua perizia nelle lingue orientali,
accompagnata eziandio da una
rara pietà ed illibatezza di costumi. Parimente
nel settembre di quest'anno <span class="fnote">[Jovius in Elog.]</span>
finì i suoi giorni in Firenze <i>Angelo Poliziano</i>
in età di quarant'anni, anch'esso
uno de' più felici ingegni che si avesse
allora l'Italia. Nè è men degno di memoria
<i>Ermolao</i> (chiamato nel dialetto
veneziano <i>Almorò</i>) <i>Barbaro</i> nobile veneto,
che pochi pari in sapere ebbe in questi
tempi, come attestano i suoi libri.
Anch'egli nell'anno presente in Roma
terminò di vivere in età di quarantuno
anni, e in tempo che era preparata la
sacra porpora al merito di lui.
</p>

<hr />
</div>

<div class="chapter">
<h2 class="hidden" id="MCCCCXCV">MCCCCXCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCV</span>. Indiz. <span class="smcap lowercase">XIII</span>.</td>
  </tr>
  <tr>
    <td><span class="smcap">Alessandro VI</span> papa 4.</td>
  </tr>
  <tr>
    <td><span class="smcap">Massimiliano I</span> re de' Rom. 3.</td>
  </tr>
</table>

<p>
Uno de' primi a far muover di Francia
il re <i>Carlo VIII</i> era stato <i>papa Alessandro
VI</i>, senza ben pensarne, da quel
gran politico ed astuto uomo ch'era, le
perverse conseguenze di un tal consiglio.
Ma allorchè vide che, entrato con tante
forze questo re in Italia, e pervenuto fino
in Toscana, non v'era città o fortezza
che non gli portasse le chiavi, cominciò
a provar degli affanni e tormini gravissimi,
perchè considerato come aperto
nemico di un re a cui nulla resisteva <span class="fnote">[Burchardus, Diar., apud Raynald.]</span>.
Nel dì 9 di dicembre avea egli fatto mettere
in onesta prigione i cardinali <i>Ascanio
Sforza</i> e <i>San Severino</i>, come parziali
de' Franzesi, e mandati in castello Sant'Angelo
<i>Prospero Colonna</i> e <i>Girolamo Tuttavilla</i>.
Cominciò poi in lontananza a trattare
<span class="pagenum" id="Page_126">[126]</span>
d'accordo col re. Questi fece istanza
ne' preliminari che si liberassero i due
cardinali; ed aggiunse che avendo il pontefice
lasciato entrare in Roma <i>Ferdinando
duca</i> di Calabria colle genti sue nemiche
(questi poi si ritirò prima che arrivassero
i Franzesi), anch'egli voleva
entrarvi: che per altro egli era pronto
alla concordia. Nel dì 19 del suddetto dicembre
fu spedito dal papa al re il <i>cardinal
San Severino</i>, e questi almeno ottenne
che pacificamente, e salvo l'onore
della maestà ed autorità pontifizia, il re
facesse la sua entrata in Roma. Nella
notte dell'ultimo dì di dicembre, venendo
il dì primo dell'anno presente, arrivò
il re di Francia a Roma, e v'entrò tenendo
tutte le sue genti d'armi la lancia
sulla coscia. Dal popolo romano gli furono
presentate le chiavi della città, ed egli
poscia andò ad alloggiare nel palazzo ben
ammobigliato di San Marco. Il pontefice
Alessandro, che non sapea quanto si potesse
promettere de' baldanzosi e sdegnati
Franzesi, avea preso lo spediente di
ritirarsi in castello Sant'Angelo, per trattar
con più sicurezza della concordia e
del suo decoro <span class="fnote">[Guicciardini, Istor. Comines., Raynaldus,
Annal Eccles.]</span>. E ne trattò per mezzo
de' ministri del re, conchiudendo finalmente
quell'accordo che potè. Non mancarono
allora cardinali, e massimamente
<i>Giuliano della Rovere</i>, ed altri seminatori
di discordia, che insinuarono al re, questo
essere il tempo d'intentare un processo
contra di <i>papa Alessandro</i>, per provare
ch'egli simoniacamente avea acquistata
la sedia di San Pietro, e menava
una vita troppo scandalosa con evidente
danno della religion cattolica. Ma il re,
badando ai consigli del <i>Brissonetto</i>, a cui
il papa avea promesso il cappello cardinalizio,
si astenne dall'indurre questo
sconcerto nella Chiesa, lasciando a Dio
il castigo di chi avesse prevaricato, ed
attese a ciò che riguardava i proprii interessi.
Fu dunque stabilito che il papa
per sei mesi concederebbe al re la
<span class="pagenum" id="Page_127">[127]</span>
persona di <i>Zizim</i> fratello di Baiazette, con
promessa di restituirlo; darebbe ad esso
re l'investitura del regno di Napoli, rimetterebbe
in sua grazia i cardinali aderenti
alla Francia, lascerebbe nelle mani
del re Terracina, Cività Vecchia, Viterbo
e Spoleti, finchè egli ritornasse da Napoli;
e darebbe per ostaggio di sua fede
<i>Cesare cardinal</i> Valentino suo nipote.
</p>

<p>
In vigore di tal concordia uscito di
castello Sant'Angelo nel dì 16 di gennaio
<i>papa Alessandro VI</i>, passò nel giardino
del palazzo vaticano, e quivi fu
ad inchinarlo il <i>re Carlo,</i> ma senza baciargli
la mano, non che il piede. Si abbracciarono,
fecero i lor complimenti, e
il re, senza perdere tempo, fece istanza
del cappello cardinalizio pel suo primo
ministro <i>Guglielmo Brissonetto</i>; cosa che
fu con subita puntualità eseguita. Tenutosi
poi pubblico concistoro in San Pietro
nel dì 19 del mese suddetto, vi comparve
il re, e, secondo il Rituale, soddisfece
a tutti gli atti di riverenza verso il vicario
di Cristo. Partì poscia il re Carlo di
Roma nel dì 28 di gennaio alla volta del
regno di Napoli. Parve che il cielo secondasse
tutti i suoi passi, perchè quel verno
fu così dolce, quieto e sereno, che sembrava
una primavera, in guisa che all'esercito
franzese non riusciva d'incomodo
o danno il far viaggio in quella
stagione. In questo mentre il re di Napoli
<i>Alfonso II</i>, ossia che ora conoscesse l'amaro,
ma giusto frutto della passata sua crudeltà
ed avarizia <span class="fnote">[Sanuto, Istor. Venet., tom. 22 Rer. Ital.]</span>, per cui s'era tirato
addosso l'odio di tutti i baroni e del popolo
stesso, nè potea far capitale della lor
fede in sì pericolosa contingenza, oppure,
come vuole il Summonte <span class="fnote">[Summonte, Istoria di Napoli.]</span>, che il papa
e il <i>cardinale Ascanio</i> suo cognato a ciò
l'esortassero, determinò di rinunziar la
corona a <i>Ferdinando</i> suo primogenito per
la speranza <span class="fnote">[Guicciardini, Istor. d'Ital. Ammirati, Istor.
di Firenze.]</span> ch'essendo egli universalmente
amato dai nobili e dalla plebe per
<span class="pagenum" id="Page_128">[128]</span>
le sue lodevoli doti, ben diverse dalle paterne,
alla difesa di lui e del regno tutti
si unirebbono. Nel dì 23 di gennaio seguì
la rinunzia. <i>Ferdinando II</i> fu riconosciuto
per re, e il padre suo <i>Alfonso II</i>,
imbarcate in cinque galee le cose più preziose
con danari, ascendenti a trecento
cinquanta mila scudi, nel dì 3 di febbraio
uscì di Napoli, e fece vela verso la
città di Mazara in Sicilia, e quivi andò a
mettere la sua stanza in un monistero di
monaci olivetani, con darsi tutto ad opere
di pietà e di penitenza: col qual tenore
di vita giunse al fine de' suoi giorni in
età di quarantasette anni nel dì 19 di novembre
di questo medesimo anno, e fu
poi seppellito con reali esequie nella maggior
chiesa di Messina.
</p>

<p>
Marciava, siccome dissi, il prode <i>re
Carlo VIII</i> verso il regno di Napoli,
quando il turbarono non poco due avventure.
Per istrada il consegnato a lui
<i>Gem</i>, o <i>Zim</i> ossia <i>Zizim</i>, fratello di Baiazette
II, sorpreso da un fiero sconosciuto
malore, in poco tempo finì di vivere. I
più attribuirono la di lui morte a veleno,
e veleno datogli per ordine del papa. Col
mezzo di costui pensavano i Franzesi di
poter fare grandi imprese contra de' Turchi,
e fin si figuravano d'impadronirsi di
Costantinopoli. Giunto poi che fu il re a
Velletri, <i>Cesare cardinal</i> Valentino figliuolo
d'esso pontefice, a lui dato per
ostaggio, improvvisamente se ne fuggì, e
tornossene a Roma: dal che tanto più rimase
accertato il re dell'astuzia e poca
fede del papa. Non mi fermerò io qui a
descrivere i fortunati successi del re Carlo
nell'impresa di Napoli, e gl'infelici del
buon re <i>Ferdinando</i>, ossia <i>Ferrante II</i>.
Basterà dire, che per quanto avesse fatto
questo novello re per cattivarsi i popoli,
con aver data la libertà ai baroni imprigionati
dal padre, restituiti gli Stati a
chiunque n'era stato ingiustamente spogliato,
e dispensate molte grazie alla città
di Napoli; pure niuno tenne forte per lui,
ed egli si trovò tradito dai principali suoi
uffiziali. San Germano niuna resistenza
<span class="pagenum" id="Page_129">[129]</span>
fece. Capoa, l'Aquila, Gaeta ed altre terre,
senza sfoderare spada, si arrenderono al
vincitore re Carlo. Napoli si sollevò, e
mandò incontro a' Franzesi, con offerire
pacificamente l'ubbidienza. Per quanto
facesse il re Ferdinando, non potè fermare
una sì gran piena di rivoluzioni e disgrazie;
e però nel dì 21 di febbraio, dopo aver
lasciato buon presidio in Castello Nuovo
e in quello dell'Uovo, con quattordici galee
si ritirò al castello d'Ischia. Il castellano
<i>Giusto della Candina</i> Catalano, che
già teneva intelligenza col re franzese,
nol volea lasciar entrare. Tanto disse e
pregò lo sfortunato, re che fu introdotto
solo; ma appena v'ebbe messo il piè dentro
che, cavato lo stocco, stese morto a
terra l'infedel castellano: dal qual colpo
rimase sì sbalordita la guarnigione, che
non fece alcun movimento, e lasciò impossessarsi
di quel castello il resto dei
cortigiani e delle guardie del re Ferdinando.
Entrò nel seguente dì 22 oppure
24 di febbraio <span class="fnote">[Burchardus., in Diar., apud Raynal.]</span> il re Carlo trionfalmente
in Napoli. Seco marciavano
trentotto mila soldati, avendone egli lasciati
molti di presidio in Toscana, nelle
terre della Chiesa e nelle città già conquistate
del regno. Perchè le artiglierie
del Castello Nuovo, alla cui difesa era
stato lasciato <i>Alfonso d'Avalos</i>, marchese
del Vasto e di Pescara, faceano gran
danno alla città e al palazzo di Capuana,
il re Carlo ne formò l'assedio. Poco durò,
perchè avendo gli Svizzeri, che v'erano
di guarnigione, tumultuato, si arrendè
quella fortezza nel dì 6 oppure 7 di
marzo. Intanto il re volle abboccarsi con
<i>don Federigo zio</i> del <i>re Ferdinando II</i>,
con inviargli salvocondotto; e gli propose
che se il nipote suo volesse rinunziare il
regno, gli darebbe il possesso d'una provincia
in Francia. Ma sapendo don Federigo
quanto da ciò fosse alieno il nipote,
siccome quegli ch'era risoluto di voler
morire re, se ne tornò, senza abbracciare
il partito, ad Ischia. Sperava non poco
l'abbattuto <i>re Ferdinando</i> nell'aiuto di
<span class="pagenum" id="Page_130">[130]</span>
<i>Ferdinando</i> il <i>Cattolico</i> re d'Aragona e
Sicilia, il quale infatti non solo avea mandati
ambasciatori al <i>re Carlo</i> con proteste
di guerra, ogni qualvolta egli volesse molestare
il re di Napoli, ma ancora spedì
appresso in Sicilia <i>Consalvo Fernandez</i> di
Cordova, chiamato il gran capitano, con
sei mila fanti e secento cavalli, con ordine
di vegliare agli andamenti dei Franzesi,
e di opporsi: che non potea già piacere
al re d'Aragona di avere un sì potente
nemico confinante al suo regno di
Sicilia.
</p>

<p>
Intanto con felicità mirabile e in
poco di tempo il re Carlo conquistò il
castello dell'Uovo, la rocca di Gaeta, e
quasi interamente tutto il regno, portandogli
a gara ogni città e fortezza le chiavi:
prosperità che sbalordì i principi italiani,
e generò in lor cuore non lievi sospetti
che questo principe, venuto in
Italia sotto pretesto di portar le armi
contra de' Turchi, fosse dietro unicamente
a mettere il giogo a tutti gl'Italiani.
Perciò papa <i>Alessandro VI</i>, i <i>Veneziani</i>,
<i>Massimiliano I</i> imperadore, <i>Ferdinando</i>
ed <i>Isabella</i> re di Spagna e <i>Lodovico il
Moro</i> duca di Milano (che della sua balordaggine
s'era infin ravveduto) trattarono
una lega contra del re di Francia
Carlo VIII. Fu creduto che Lodovico si
dipartisse dalla lega ed amicizia de' Franzesi,
perchè, lusingandosi di poter ottenere
dal re Sarzana, Sarzanello, Pietrasanta
e Pisa ch'erano state de' precedenti signori
di Milano, si trovò poi beffato, e
restò colle mani piene di mosche <span class="fnote">[Sanuto, Istor. Venet., tom. 22 Rer. Ital.]</span>.
Sparsesi anche voce <span class="fnote">[Navagero, Ist. di Ven., tom. 23 Rer. Ital.
Raynaldus, Annal. Eccles.]</span> che <i>Lodovico duca</i>
d'Orleans, e padrone d'Asti in Italia,
si lasciasse scappar di bocca, essere venuto
oramai il tempo di far valere sopra
lo Stato di Milano le ragioni di <i>Valentina
Visconte</i> avola sua. Per questo assai pentito
Lodovico dell'imprudente condotta
sua, concorse alla lega, trattata e conchiusa
in Venezia fra i suddetti principi
<span class="pagenum" id="Page_131">[131]</span>
nel dì 31 di marzo, col pretesto anche
essa di far guerra al Turco, e pubblicata
alcuni giorni dappoi dappertutto. Diedesi
ognun de' collegati ad accrescere le sue
genti d'armi, e <i>Francesco Gonzaga</i> signore
di Mantova fu dichiarato lor capitan generale
dai Veneziani. In feste, in balli e
in giostre si tratteneva il re Carlo in
Napoli, quando gli giunse questa nuova,
per cui smoderatamente cominciò ad inquietarsi,
e a parergli un'ora mille anni
per desiderio di tornare in Francia. In
effetto, fattosi frettolosamente, nel dì 20
di maggio, riconoscere con solennità re
di Napoli, e lasciati in quel regno cinque
mila cavalli e molta fanteria, da lì a poco
col resto della sua armata prese il cammino
alla volta di Roma, seco portando
non men egli che i suoi cortigiani e soldati
immense spoglie de' poveri regnicoli.
Giunto a Roma nel dì primo di giugno,
trovò che il papa se n'era fuggito colle sue
genti d'armi, e ritirato a Perugia. Continuato
il viaggio, i Franzesi diedero
barbaramente il sacco a Toscanella, e
corse voce che vi avessero ucciso secento
persone. Arrivò il re con gran
parte dell'esercito nel dì 13 di giugno a
Siena <span class="fnote">[Allegretti, Diar. Sanese, tom. 23 Rer. Ital.]</span>; e quindi mosso, senza entrare
in Firenze, ch'era ben armata, prese la
strada di Pontremoli per passare in Lombardia,
nella qual terra enormi crudeltà
commisero i suoi Franzesi. Tale era la
fretta del re, che parea sempre avere i
nemici alle spalle; ma il vero motivo fu,
perchè egli sperava di prevenir la lega,
e di trovar aperto il passo per condursi
ad Asti. Mentre ciò succedea, <i>Lodovico
duca d'Orleans</i> ebbe un trattato con alcuni
nobili di Novara <span class="fnote">[Corio, Istor. di Milano.]</span>, i quali essendo,
per varii aggravii sofferti, disgustati di
<i>Lodovico il Moro</i>, introdussero in quella
città cinquecento uomini d'armi ed otto
mila fanti d'esso duca d'Orleans. Da lì
a non molto anche la rocca di Novara
capitolò la resa. Per questa perdita rimase
sì costernato quel politicone di
<span class="pagenum" id="Page_132">[132]</span>
Lodovico il Moro, che già credea che il
cielo gli avesse a cascare addosso. Gli
fecero animo gli ambasciatori veneti. Eransi
raunate le milizie venete, sforzesche
e del papa al fiume Taro presso
alla collina, aspettando che il re calasse
nella pianura del Parmigiano per la Valle
di Fornovo. <i>Francesco marchese</i> di Mantova
comandava, siccome dissi, le armi
venete, che erano il maggior nerbo dell'esercito
collegato, nel quale, oltre a
molti valenti condottieri, ben animati
erano alla battaglia anche tutti i soldati
per la speranza di far un grosso bottino,
perchè di molte ricchezze infatti venivano
col campo franzese. Era di lunga
mano superiore all'esercito nemico quello
degl'Italiani, e a manifesto pericolo si
esponeva il re, venendo a battaglia. Tuttavia
se esso re Carlo non volea lasciar
perire di fame i suoi, dacchè si trovava
in mezzo alle montagne, gli convenne
eleggere la via dell'armi per uscire di
quelle angustie.
</p>

<p>
Pertanto nel dì 6 di luglio, ordinate
le sue schiere, l'animoso re Carlo scese
al piano, e colle artiglierie di varie sorte
ben disposte venne ad un fatto d'armi,
fatto crudelissimo e famoso, che durò
solamente due ore. Diversa ne fu la descrizione
secondo l'usata parzialità degli
storici, avendo l'una e l'altra parte cantata
la vittoria. Quel che è certo, combatterono
da lioni i Franzesi, perchè la
presenza del re e la disperazione al loro
nativo coraggio ne aggiunse del nuovo <span class="fnote">[Mémoir. de Comines. Sanuto, Istoria di
Ven., tom. 22 Rer. Ital. Guicciard., Istoria d'Italia.
Corio, Ist. di Milano.]</span>.
Non mostrarono men valore gl'Italiani,
parte nondimeno de' quali per mala intelligenza
non entrò nella mischia, ed
altri perdutisi a bottinare facilitarono
agli avversari l'insanguinar le loro spade.
La verità dunque è, che sul campo
vi restarono più Italiani che Francesi, e
vi perirono di molti bravi capitani; siccome
ancora certo è che il <i>re Carlo</i> colla
spada alla mano, vestito da soldato, e valorosamente
<span class="pagenum" id="Page_133">[133]</span>
combattendo da tale, corse ben
pericolo di essere preso; pure felicemente
passò, e seguitò speditamente col più
de' suoi il viaggio verso Piacenza ed Asti.
Gran quantità di carriaggi, di artiglierie,
di tende e di robe preziose rimasero in
mano degl'italiani, ai quali perciò parve
di potersi attribuir la vittoria, ma non
quale la speravano prima. Passò dipoi
l'esercito sforzesco e veneziano all'assedio
di Novara, e s'ingrossò talmente
il loro campo, che fu creduto dal Corio
ascendere a quarantacinque mila persone.
Si ridusse quella città a strane miserie
per la carestia e per le malattie dei
soldati, ed entro v'era <i>Lodovico duca</i> di
Orleans: lo che maggiormente affliggeva
il re di Francia, per timore che cadesse
in man de' nemici. Pertanto, giacchè ito
il re Carlo a Torino, non avea voglia o
forze tali da poter soccorrere Novara,
cominciò a fare proposizioni d'accordo,
e questo appunto seguì in Vercelli nel dì
10 di ottobre, per cui quella città fu
restituita a <i>Lodovico il Moro</i>, e consegnato
ad <i>Ercole duca</i> di Ferrara il castelletto
di Genova per l'esecuzion de' patti,
i quali si veggono riferiti dall'Argentone
e dal Corio. Dopo di che il re se ne tornò
in Francia, lasciando voce di voler ritornare
nell'anno seguente con più potere
in Italia. Se <i>Lodovico il Moro</i> avesse potuto
preveder l'avvenire, non avrebbe sì
facilmente lasciato uscir di Novara Lodovico
duca d'Orleans. Vedremo che se
n'ebbe ben a pentire; e intanto s'intrecciavano
gli affari in maniera che avesse
poi a cadere il gastigo sopra questo principe
sì ambizioso e crudele verso il suo
sangue. Gran biasimo ancora ebbe egli
per quell'accordo fatto senza il consentimento
dei suoi collegati.
</p>

<p>
Nè qui finirono le percosse date ai
Franzesi nell'anno presente <span class="fnote">[Giustiniani, Istoria di Genova. Sanuto,
Istoria di Venezia, tom. 22 Rer. Ital. Senarega, de
Reb. Genuens., tom. 24 Rer. Ital.]</span>. Allorchè
il <i>re Carlo</i>, tornando da Napoli, fu
a Pisa, i Fregosi ed altri fuorusciti di
<span class="pagenum" id="Page_134">[134]</span>
Genova gli fecero credere assai facile lo
insignorirsi della loro patria, trovandosi
troppo impegnato in Lombardia <i>Lodovico
duca</i> di Milano. Diede perciò il re ad
essi un corpo delle sue genti coi cardinali
<i>della Rovere</i> e <i>Fregoso</i>, <i>Filippo principe</i>
di Savoia ed <i>Obietto del Fiesco</i>, i
quali, essendosi uniti co' fuorusciti, e
formato un esercito di otto mila persone
tra cavalli e fanti, andarono ad accamparsi
sotto Genova. Oltre a ciò, ebbero i
Franzesi in Rapallo dieci galee e due
grossissimi galeoni, pronti, occorrendo,
a far guerra per mare a quella città.
Non si sgomentarono punto i valorosi
Genovesi, fedeli tuttavia al duca di Milano;
e, prontamente allestite otto galee
con altri legni, passarono a Rapallo.
Dopo aver felicemente espugnato quel
borgo, diedero addosso ai legni franzesi,
e tutti li sottomisero, con farvi un ricco
bottino. Grandi spogli dei Napoletani
sopra quelle galee passavano in Francia.
Per questo sinistro colpo si ritirò con
somma fretta di sotto a Genova l'armata
de' Franzesi e fuorusciti. Vegniamo al
regno di Napoli. Appena fu partito di
là il <i>re Carlo</i>, che rinvigorito il re <i>Ferdinando
II</i> si accinse a ricuperare il regno.
Alla ubbidienza sua erano tuttavia Brindisi,
Gallipoli ed altri pochi luoghi. Ora
il gran capitano <i>Consalvo</i>, passato da
Messina a Reggio di Calabria, prese quella
città, dipoi la rocca, e cominciò a stendere
le sue conquiste per la Calabria.
Unironsi allora le truppe franzesi sotto
il <i>signore d'Obignì</i>, che si trovavano in
quelle contrade per frenare il corso dei
Catalani. Non volea già l'accorto Consalvo
tentar la fortuna con una battaglia;
ma, non potendo resistere all'ansietà
del giovane re Ferdinando, gli convenne
venire alle mani con essi a Monte Leone,
ossia presso al nume di Seminara. Restarono
vincitori i Franzesi, e poco mancò
che lo stesso re non rimanesse prigioniere.
Tuttavia cominciò a combattere
in favore del re Ferdinando l'odio conceputo
dai regnicoli contra dei Franzesi.
<span class="pagenum" id="Page_135">[135]</span>
Si credeano essi, allorchè comparve nel
regno il re di Francia, di godere sotto di
lui l'età dell'oro: vana immaginazion
d'altri popoli inclinati alla mutazion dei
governi. E veramente il re li sollevò da
alcune gravezze. Ma per lo contrario i
Franzesi d'allora, mancanti di quella
disciplina e moderazione che si osserva
in loro oggidì, altro non faceano tuttodì
vedere che eccessi di crudeltà, di lussuria
e di avidità di roba. Poco ci volea
perchè essi maltrattassero ed uccidessero
gli amici, non che i nemici. Di nulla più
ansiosi erano che dei saccheggi; dati ai
ladronecci, neppure perdonavano alle
chiese; e, ciò che era più sensibile, rapivano
donzelle e maritate, senza che se
ne facesse giustizia. Il re medesimo, oltremodo
abbandonato alla sensualità,
serviva di pessimo esempio agli altri. In
una parola, poco stettero i Napoletani a
sospirar gli Aragonesi, che pure con mano
sì aspra gli aveano governati finora.
</p>

<p>
Fu dunque da essi Napoletani segretamente
chiamato il <i>re Ferdinando</i>, il quale
imbarcatosi con quanti legni potè, ma
senza danari, e appena con due mila soldati,
arrivò nelle vicinanze di Napoli <span class="fnote">[Summonte, Istoria di Napoli. Guicciardini,
Istoria d'Italia. Corio, Istor. di Milano. Sanuto,
Istor. Venet., tom. 22 Rer. Ital.]</span>.
Bastò questo perchè il popolo di quella
gran città prese le armi, e gridando <i>Aragona,
Aragona</i>, aprisse le prigioni, e si
scagliasse contra di qualunque Franzese
che si trovasse per quella città. Ritiraronsi
i Franzesi nelle fortezze, e nel dì 7
di luglio rientrò il re Ferdinando II in
Napoli fra le incessanti acclamazioni di
quegli abitanti. Fu posto l'assedio a Castello
Nuovo e a quello dell'Uovo, dove
specialmente s'erano ritirati i Franzesi
col <i>signore di Mompensieri</i> vicerè di Napoli,
il qual fece gagliarda difesa, finchè
per industria sua, ovvero per patti segreti
fatti col re, gli riuscì di poterne uscire e
ritirarsi a Salerno. Il <i>marchese di Pescara</i>
proditoriamente sotto una di quelle fortezze
fu ucciso. Oltre a <i>Prospero</i> e
<span class="pagenum" id="Page_136">[136]</span>
<i>Fabrizio Colonnesi</i>, che andarono al soldo di
esso re, il papa gli mandò altra gente in
aiuto. Capoa, Aversa, Nola e altri luoghi
vicini il riconobbero per loro signore.
Ma il Mompensieri, fatto il maggiore sforzo
che potè di sua gente, andò fin sotto
a Napoli; e spediti contra di lui dal re
Ferdinando il <i>conte di Matalona</i> e il <i>signore
di Camerino</i>, in un fatto d'armi gli
sconfisse: del che rimase sì sbigottito il
re suddetto, che fu in procinto di abbandonar
di nuovo Napoli. E l'avrebbe forse
fatto, se il generoso Prospero Colonna
non l'avesse, con fargli animo, ritenuto.
Seguirono poi altre baruffe, ora favorevoli,
ora contrarie al re Ferdinando, il
quale nondimeno ricuperò le fortezze di
Napoli parte in questo e parte nel seguente
anno. La primaria applicazione dei
Fiorentini nell'anno presente <span class="fnote">[Ammirati, Istoria di Firenze.]</span> quella fu
di procacciarsi dal <i>re Carlo</i> la tenuta di
Pisa, Pietrasanta, Sarzana e Sarzanello;
e su questa speranza non osarono mai di
muovere un dito contra di lui, anzi fecero
sempre quanto a lui parve, sino ed entrar
seco in lega. Ma il re gli andava di un dì
in un altro menando a spasso colle più
belle parole del mondo, e sempre senza
fatti. Preso anche per loro generale il
<i>duca d'Urbino</i>, andarono a mettere il
campo a Pisa, confortati da alcuni uffiziali
del re, che v'entrerebbono; ma infine,
trovandosi delusi, se ne tornarono
ai lor quartieri. Nè si dee tacere che fra
gli altri malanni portati in Italia da' Franzesi
in occasion di queste guerre, si contò
ancora il morbo, creduto portato dalle
Indie Occidentali, che tuttavia ritien presso
di noi il nome della nazion franzese,
gastigo velenoso della sozza libidine. Non
manca chi pretende dianzi non ignoto
all'Europa questo malore, e certo non
ne mancano esempli ne' precedenti secoli,
ma erano cose rare. Comunque sia, fuor
di dubbio è che il medesimo cominciò
in questi tempi a dilatarsi con furore
nelle contrade italiane, e a rovinar la sanità
ed anche la vita degl'incontinenti,
<span class="pagenum" id="Page_137">[137]</span>
perchè non se ne sapeva il rimedio. Oggidì
sembra alquanto snervata la forza
sua, di cui tuttavia chi ha timor di
Dio e senno non ne vuol fare giammai la
pruova.
</p>

<hr />
</div>

<div class="chapter">
<h2 class="hidden" id="MCCCCXCVI">MCCCCXCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCVI</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Alessandro</span> VI papa 5.</td>
  </tr>
  <tr>
    <td><span class="smcap">Massimiliano</span> I re de' Rom. 4.</td>
  </tr>
</table>

<p>
La guerra nel regno di Napoli continuò
ancora nell'anno presente. Trovavasi
scarso di gente e più di pecunia il <i>re
Ferdinando</i>. Non gli tornava il conto in
circostanze tali di aggravare i popoli. Ricorse
all'aiuto de' Veneziani <span class="fnote">[Sanuto, Istor. Venet., tom. 22 Rer. Ital.]</span>. Da essi,
oltre ad una buona flotta di legni, ebbe
anche un grosso corpo di combattenti per
le imprese di terra. Alla testa d'essi fu
poi mandato <i>Francesco Gonzaga</i> marchese
di Mantova. Riportò ancora il re dai
Veneti un soccorso di danaro contante
con promessa di pagar tutto; ed eglino
intanto vollero in pegno, ed ottennero,
Brindisi, Trani, Gallipoli, Otranto ed altre
terre marittime della Puglia. Mettendo
così il piede in quelle contrade, si lusingavano
essi, e non invano, che non verrebbe
più quel dì in cui se ne ritirassero. Erano
nondimeno forti i Franzesi, perchè con
esso loro andavano uniti moltissimi del
partito angioino. Seguirono varie vicende
di guerra fra essi e gli Aragonesi. Quella
che è più degna di memoria, fu l'essersi
ritirato il signore, ossia <i>duca di Mompensieri</i>
nella città di Atella, assai forte luogo,
col meglio delle sue brigate <span class="fnote">[Guicciardini, Ist. d'Italia. Sanuto, ed altri.]</span>. Essendosi
ingrossato il re Ferdinando colle
soldatesche inviategli dai Veneziani, là
entro il colse, e mise l'assedio alla città.
I fanti svizzeri e tedeschi in questo tempo,
perchè mal pagati, levatisi dal campo
franzese, passarono a rinforzar quello di
Ferdinando. Altro scampo non ebbe allora
il Mompensieri che di ricorrere all'<i>Obignì</i>
militante in Calabria, acciocchè
<span class="pagenum" id="Page_138">[138]</span>
accorresse in aiuto suo. Ma si trovò malato
quel signore, e la sua malattia diede
campo a <i>Consalvo Fernandez</i> d'insignorirsi
di Cosenza e d'altri luoghi. Contuttociò
ordinò l'Obignì che il <i>conte di Moreto</i>
ed <i>Alberto da San Severino</i> con un
buon corpo di gente portassero soccorso
al Mompensieri. Informato di tal movimento
l'astuto Consalvo, alla sordina fu
loro addosso, prese buona parte d'essi,
ed anche i lor condottieri. Il che fatto,
andò ad unirsi col <i>re Ferdinando</i> sotto
Atella. Ancorchè tuttavia circa sette mila
armati avesse il Mompensieri in quella
città, pure, per difetto di viveri, fu costretto
a trattar di capitolazione. E si conchiuse
una tregua di trenta giorni, nel qual
tempo, se non fosse giunta armata capace
di far cessare l'assedio, non solamente
quella città si renderebbe, ma anche tutte
le altre dipendenti dal Mompensieri nel
regno di Napoli, a riserva di Taranto,
Gaeta e Venosa, con altre condizioni che
io tralascio. Passarono i trenta giorni
senza che comparisse per mare o per
terra alcun soccorso franzese; laonde
fu pienamente eseguito l'accordo suddetto
dopo la metà d'agosto. Trovò il re
Ferdinando dei pretesti per non lasciar
uscire dal regno i Franzesi, e messili in
luoghi d'aria malsana, ciò fu cagione che
la maggior parte d'essi perisse. Lo stesso
<i>signore di Mompensieri</i>, partecipando di
que' pericolosi influssi, lasciò la vita in
Pozzuolo nel dì 5 d'ottobre. Infermossi
del pari <i>Francesco marchese</i> di Mantova,
laonde poi venne a cercar miglior
aria in Lombardia. Nel dì 19 d'ottobre <span class="fnote">[Diar. di Ferrara, tom. 24 Rer. Ital.]</span>
giunse a Ferrara. Essendo intanto ritornato
il gran capitano <i>Consalvo</i> dopo la
presa d'Atella in Calabria, trovò che vi
avea fatto di molti progressi l'<i>Obignì</i>
così vigorosamente si diede egli ad incalzare
i Franzesi, che infine li costrinse a
prendere la legge dalle mani sue vittoriose,
di modo che esso Obignì uscì del regno
di Napoli, e ritirossi in Francia.
</p>

<p>
<span class="pagenum" id="Page_139">[139]</span>
</p>

<p>
Con questa felicità passavano gli affari
del re <i>Ferdinando II</i>, nel qual mentre
gli venne il pensiero di accasarsi. La
moglie ch'egli prese, e con dispensa del
papa, ma non senza ammirazione, anzi
con mormorazione de' saggi, fu una sua
zia, cioè <i>Giovanna</i> figliuola del re <i>Ferdinando
I</i> avolo suo paterno, e sorella del
<i>re Alfonso</i> suo padre. Corse voce non
mal fondata, che, trovandosi egli alquanto
infermo, l'eccessivo uso del matrimonio
gli cagionasse una tal violenza di
male, che per esso terminasse il corso di
sua vita nel dì 5 di ottobre, come ha
Burcardo <span class="fnote">[Burchardus, Diar., apud Raynaldum.]</span>: di settembre lasciarono
scritto il Nardi <span class="fnote">[Nardi, Istoria di Firenze.]</span> e il Summonte <span class="fnote">[Summonte, Istoria di Napoli.]</span>.
Fu la perdita di questo principe compianta
da tutti per le sue amabili qualità.
Perchè egli non lasciò figliuoli, <i>don Federigo</i>
conte di Altamura, suo zio paterno
dimorante all'assedio di Gaeta, corse a
Napoli, e fu proclamato re. Tornò egli
dopo questa funzione sotto Gaeta, e gli
riuscì d'indurre quella guarnigion franzese
a capitolare la resa. Imbarcossi
questa in due navi per tornarsene in
Francia; ma per fortuna di mare quasi
tutta perì in faccia di Terracina. Quindi
il novello <i>re Federigo</i> con rara prudenza
ed amorevolezza diede principio al suo
governo, studiandosi di guadagnar gli
Angioini, e di pacificar tutti i malcontenti.
All'incontro, per la decadenza dei
Franzesi nel regno di Napoli, il <i>pontefice
Alessandro</i> diede fuoco al suo sdegno
contra di <i>Virginio</i> e di <i>Paolo Orsini</i>, che
aveano fin qui militato in favor della Francia
senza curarsi de' divieti del papa.
Indotto il vivente allora re <i>Ferdinando II</i>
a violare i patti della capitolazione, li
fece imprigionare; ed egli poi spedì l'esercito
contra delle loro castella nell'ottobre
dell'anno presente, e molte ne
occupò, meditando già di arricchir colle
loro spoglie i proprii figliuoli. Valorosamente
nondimeno resisterono gli aderenti
<span class="pagenum" id="Page_140">[140]</span>
e sudditi degli Orsini, nè finì poi
quella guerra a tenore dei desiderii del
papa. Gran bollore d'azioni militari fu
eziandio per quest'anno nella Toscana.
I Fiorentini, il maggior negozio de' quali
era quello di ricuperar Pisa e le altre
terre loro tolte, tempestavano con frequenti
ambascerie e lettere <i>Carlo VIII</i> re
di Francia, perchè ordinasse al <i>signore
d'Entraghes</i>, governatore della cittadella
di Pisa, di rimetterla in loro mano. Ordini
pressanti spediva il re di farne la
consegna, e con credenza comune che
egli sinceramente li desse; ma con provarsi
dipoi che i suoi uffiziali non doveano
capire il tenore di quelle lettere.
Anzi tutto il contrario avvenne. Il governatore
di Sarzana per venticinque
mila scudi d'oro vendè ai Genovesi la
città di Sarzana. Sborsato immantenente
il danaro, ne presero i Genovesi con gran
festa il possesso; e nella stessa maniera
tornarono ad impadronirsi di Sarzanello.
Aveano essi trattato anche col governatore
di Pietrasanta; ma i Lucchesi più
diligenti l'ottennero essi, non senza aspre
doglianze de' Genovesi. Per conto di Pisa,
il <i>signor d'Entraghes</i>, invece di cedere
quella cittadella ai Fiorentini, la vendè
anch'egli al popolo di Pisa, il quale non
tardò a demolirla. Tante trafitture erano
queste al cuor de' Fiorentini. Perlochè
cominciarono a far guerra ai Pisani, e
ad espugnar alcune loro castella. Fioccavano
intanto le lettere de' Pisani al
papa, al duca di Milano, a' Veneziani, e
ad altri potentati e signori, per ottener
forze da difendersi: essendo chiaro che
non poteano sostenersi contro la potenza
de' Fiorentini. Entrarono in questa contesa
specialmente i Veneziani, siccome
quelli ch'erano malcontenti della repubblica
fiorentina, collegata co' nemici
franzesi, e molto più perchè, mischiandosi
in quella briga, non mancava loro
desiderio e fondamenti di assoggettar
Pisa al loro dominio, anzi ne veniva lor
fatta l'esibizione. Adunque mandarono
a Pisa de' possenti soccorsi, e ne inviò
<span class="pagenum" id="Page_141">[141]</span>
anche <i>Lodovico duca</i> di Milano, giacchè
anche a lui davano speranza i Pisani di
sottomettersi a lui. Con questi aiuti
quel popolo andò poscia difendendo sè
stesso.
</p>

<p>
Non d'altro intanto per tutta Italia
si pasceva la curiosità degli oziosi, che
dei mirabili apparecchi d'armi che si
diceano fatti da <i>Carlo VIII re</i> di Francia
per tornare di qua da' monti, tenendosi
per fermo ch'egli comincerebbe il ballo
contro a <i>Lodovico il Moro</i> duca di Milano,
pretendendo che questi avesse in più
forme mancato ai patti, e delusa la corte
di Francia. Tre eserciti doveano calare
in Italia, uno condotto da <i>Gian Jacopo
Trivulzio</i> nobile milanese, che nel regno
di Napoli entrato al servigio d'esso re,
s'era già acquistato il credito d'uno dei
più savii e valorosi capitani italiani. Il
secondo sotto il comando di <i>Lodovico
duca</i> d'Orleans, padron d'Asti; e il
terzo, maggiore degli altri, guidato dal
medesimo re Carlo. In sì fatti racconti
gran parte avea la bugia. Il solo Trivulzio
venne ad Asti per sicurezza di quella
città. Contuttociò Lodovico Sforza, a cui
tremava il cuore, determinò di muovere
<i>Massimiliano re</i> de' Romani, già suo
collegato, a calare in Italia <span class="fnote">[Sanuto, Istor. di Venezia, tom. 22 Rer.
Ital. Senarega, de Reb. Genuens., tom. 24 Rer. Ital.
Corio, Istor. di Milano. Guicciardini, Istoria d'Italia.
Ammirati, Istor. di Firenze, ed altri.]</span>. E gli
riuscì il maneggio. Venuto l'ottobre, arrivò
Massimiliano per la Valtellina, scese
nel territorio di Milano, accolto con
gran festa e magnificenza da esso Lodovico;
e, senza toccar Milano, continuò
il viaggio alla volta di Genova, con disegno
di passare a Pisa, dove ancora quel
popolo con grande istanza l'avea chiamato.
Non menava seco più di cinquecento
cavalli e di otto bandiere di fanti.
Nel dì 25 d'ottobre arrivò a Genova, e
da lì a due giorni imbarcatosi se n'andò a
Pisa, dove, pensando d'immortalare il
suo nome, dopo aver preso alcuni castelletti,
s'accinse all'assedio di Livorno,
<span class="pagenum" id="Page_142">[142]</span>
detenuto allora da' Fiorentini. Ma quando
si fu per dare l'ultimo assalto, insorse
dissensione fra lui e i commissarii dei
Veneziani, perchè questi pretesero di
voler essi quel luogo. Oltre a ciò, una
fiera burrasca dissipò tutti i legni che
erano a quell'assedio. Altro perciò non
si fece. Propose dipoi Massimiliano di
dare il guasto al distretto di Firenze;
ma non vollero i Veneziani uscir di Pisa,
per paura di restarne poi esclusi. Insomma
andò a finire la mossa di questo
gran principe in sole dicerie svantaggiose
al di lui nome. Se ne tornò egli
sul finire dell'anno in Germania, portando
seco dell'amarezza contra de' Veneziani,
perchè questi, oltre all'avere
sturbati i suoi disegni, aveano anche
scoperta la di lui intenzione di occupar
Pisa come città dell'imperio. Erano allora
in gran voga essi Veneti, e il loro
Lione stendeva le ali facilmente dovunque
scorgeva apertura di dilatar la signoria.
In quest'anno ancora i Franzesi
che erano in Taranto mandarono ad
offerir per danari quella città al senato
veneto. Benchè fosse contro i patti, e il
re di Napoli protestasse contro, non
lasciarono per questo i Veneziani d'impossessarsi
di quell'importante luogo. Il
picciolo duca di Savoia <i>Carlo Giovanni
Amedeo</i> in quest'anno mancò di vita <span class="fnote">[Guichenon, Hist. de la Maison de Savoye.]</span>
a dì 16 d'aprile in età di circa otto anni;
e però a lui succedette <i>Filippo di Savoia</i>
suo gran zio, figliuolo di <i>Lodovico duca</i>
di Savoia, in età avanzata, perchè nato
nell'anno 1438. Ma poco sopravvisse,
siccome vedremo. Il Senarega, scrittore
di questi tempi <span class="fnote">[Senarega, de Reb. Genuens., tom. 24 Rer. Ital.]</span>, riferisce la morte di
esso duca Carlo nell'anno seguente. Altrettanto
s'ha da Jacopo Filippo da Bergamo <span class="fnote">[Jacobus Philipp. Bergom., Histor.]</span>
scrittor contemporaneo anche
esso, laonde può restare suggetta a
qualche dubbio l'asserzion del Guichenone.
</p>

<p>
<span class="pagenum" id="Page_143">[143]</span>
</p>

<hr />
</div>

<div class="chapter">
<h2 class="hidden" id="MCCCCXCVII">MCCCCXCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCVII</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Alessandro</span> VI papa 6.</td>
  </tr>
  <tr>
    <td><span class="smcap">Massimiliano</span> I re de' Rom. 5.</td>
  </tr>
</table>

<p>
In quest'anno mandò Iddio de' buoni
ricordi a <i>papa Alessandro</i>, de' quali nondimeno
egli punto non seppe profittare <span class="fnote">[Guicciardini, Istoria d'Italia, lib. 1.]</span>.
Era egli vicino ad ingoiare il resto delle
terre degli Orsini, per farne poi il sospirato
regalo a' proprii figliuoli; avea ancora
l'esercito suo, sotto il comando di
<i>Guidobaldo duca</i> d'Urbino e del <i>duca di
Gandia</i> suo figlio, posto l'assedio a Bracciano.
Non solamente convenne loro ritirarsi
di là, ma si venne anche a battaglia
nel dì 24 di gennaio colla picciola
armata di <i>Carlo Orsino</i>, che unito a <i>Bartolomeo
d'Alviano</i>, giovane di grande
espettazione pel suo valore, e con <i>Vitellozzo
Vitelli</i> da Città di Castello, capitano
accorto, s'affacciò all'esercito pontificio
fra Bassano e Soriano. Per più ore ferocemente
si combattè, e restò infine sbaragliata
l'oste del papa, prigione lo stesso
duca d'Urbino, ferito leggermente il duca
di Gandia. Questa percossa fece calar lo
spirito guerriero al papa, e l'indusse ad
ascoltar volentieri chi parlò di pace. Seguì
essa fra poco, e gli Orsini ricuperarono
le lor terre, andando a terra tutti i
castelli in aria che il pontefice avea dianzi
formato. Venne dipoi per la quaresima
a Roma <i>Consalvo Fernandez</i>, ricevuto con
distinti onori, per avere ricuperato Ostia
alla Chiesa, ed anche pel grado suo. Ma
perchè Alessandro gli fece alcune doglianze
del <i>re Cattolico</i> <span class="fnote">[Raynaldus, Annal. Eccles.]</span>, Consalvo gli
lavò ben bene il capo senza sapone, ricordandogli
le obbligazioni ch'avea la
sua casa alla real d'Aragona, e toccando
la scandalosa vita di lui medesimo, troppo
bisognava di riforma: al che il papa
non seppe che rispondere. Ma perchè
gli era andato fallito il colpo di accomodare
il figliuolo suo primogenito <i>Giovanni
duca</i> di Gandia colle terre degli Orsini,
<span class="pagenum" id="Page_144">[144]</span>
si rivolse ad un altro partito, cioè a quello
di arricchirlo col patrimonio della
Chiesa <span class="fnote">[Burchardus, in Diar.]</span>. Pertanto nel dì 7 di giugno
eresse la città di Benevento in ducato, e
di quella e insieme delle contee di Terracina
e di Pontecorvo investì il suddetto
suo figliuolo. A riserva del <i>cardinal Piccolomini</i>,
ch'ebbe il coraggio nel concistoro
di opporsi a questo scialacquamento
degli Stati pontificii, tutti gli altri cardinali
consentirono ed applaudirono, per
aver poi favorevole il papa al conseguimento
di nuovi benefizii, commende e
vescovati. Ma che? nel dì 14 di giugno,
dopo una lauta cena fatta da esso duca
e da <i>Cesare cardinal</i> suo fratello alla <i>Vannozza</i>
lor madre, il <i>duca di Gandia</i>, giovine
dissoluto e perduto in amorazzi,
nella notte a cavallo con un solo staffiere
andò per solazzarsi non si sa in qual
casa. Fu egli in quella notte ucciso; il
corpo suo gittato nel Tevere; e ritrovato
fra pochi dì, accertò ognuno di quella
tragedia. Non si seppero già gli autori
dell'omicidio; ma comunemente fu creduto
che <i>Cesare cardinale</i> per gelosia, o
per altri motivi della smoderata sua ambizione,
sperando, come infatti avvenne,
di divenir egli solo arbitro del papa e del
papato, arrivasse a questo eccesso di crudeltà.
Era egli infatti capace di tutto. Si
afflisse indicibilmente, farneticò ed ebbe
ad impazzire il pontefice per questo funestissimo
colpo; e riconoscendola infine
dalla mano di Dio, proruppe nelle più
belle promesse di emendar sè stesso, e di
riformar la Chiesa di Dio: promesse nondimeno
che il vento in breve si portò via.
Avvenne finalmente, che nati in questi
tempi alcuni disgusti fra <i>Lugrezia Borgia</i>
sua figliuola e <i>Giovanni Sforza</i> signore
di Pesaro suo consorte, essa da lui si ritirò:
il papa dipoi per cagioni note a sè
solo disciolse quel matrimonio. Corse pericolo
lo Sforza di perdere in tal congiuntura
Pesaro; ma, dichiaratisi per lui i Veneziani,
cessò il pericolo.
</p>

<p>
<span class="pagenum" id="Page_145">[145]</span>
</p>

<p>
Prima della morte del fratello s'era
già preparato il <i>cardinal Valentino</i> alla
sua legazione, siccome destinato dal pontefice
suo padre, per portarsi a coronare
il nuovo re di Napoli <i>don Federigo</i>. Dappoichè
fu assicurato che non più vivea
suo fratello, cavalcò con ismisurata magnificenza
a Capoa, ed ivi diede la corona
ad esso re Federigo, il quale nel presente
anno attese a ristorare il desolato
suo regno; a schiantare gli assassini e
malandrini che dappertutto commetteano
incredibili danni ed omicidii; e a dare
non meno buon ordine agli affari pubblici,
che pace ai popoli, con riceverne il
premio di mille benedizioni. Tuttavia
restavano in quel regno alcuni baroni
pregni d'odio contro la casa d'Aragona,
e convenne al re di far loro la guerra,
con restare specialmente abbattuto il
<i>principe di Salerno</i>. Ma intanto non cessava
la discordia in Toscana per cagion
di Pisa <span class="fnote">[Guicciardini, Istoria d'Italia. Ammirati, Istoria
di Firenze. Nardi, Ist. di Firenze.]</span>. Anche <i>Pietro de Medici</i>, saputo
ch'ebbe trovarsi Firenze involta in
calamità per un'atroce carestia, ed essere
entrati in reggimento alcuni antichi
amici della sua casa, tentò di ritornar
nella patria. Venne con gran copia d'armati
sino alle porte di Firenze, ma non
udendo alcun movimento favorevole a
lui nella città, più che di fretta se ne ritornò
indietro. In Milano <span class="fnote">[Corio, Ist. di Milano. Diar. di Ferrara,
tom. 24 Rer. Ital.]</span> nel dì 2 di
gennaio morì di parto <i>Beatrice Estense</i>
moglie del <i>duca Lodovico</i> Sforza; del che
si mostrò egli inconsolabile, e con grande
sfoggio di funerali e limosine onorò
la di lei memoria. Furono novità nel
Genovesato, perchè <i>Giuliano dalla Rovere</i>
cardinale, tutto allora dei Franzesi, e <i>Battistino
da Campofregoso</i> con molti armati
andarono verso di Savona, patria d'esso
cardinale, sperando d'insignorirsene <span class="fnote">[Navagero, Istor. Veneta, tom. 24 Rer.
Italic.]</span>.
Nulla venne lor fatto per le buone precauzioni
<span class="pagenum" id="Page_146">[146]</span>
prese dai Genovesi e dal duca di
Milano. Anche <i>Gian-Giacomo Trivulzio
</i>co' Franzesi usciti d'Asti infestò lo Stato
di Milano; ma sovvenuto il duca da' Veneziani,
rendè inutili i di lui sforzi. Poco
potè godere di sua fortuna <i>Filippo duca
</i>di Savoia; imperciocchè nel dì 7 di novembre
terminò la carriera del suo vivere.
A lui succedette <i>Filiberto II</i> suo primogenito
in età di diecisette anni. Così
scrivo io, fidato nell'autorità del Guichenone <span class="fnote">[Guichenon, Hist. de la Maison de Savoye.]</span>.
Ma Jacopo Filippo da Bergamo,
storico che in questi tempi fioriva,
mette nel marzo dell'anno presente il principio
del governo ducale d'esso Filippo,
soggiugnendo dipoi ch'egli <i>necdum plene
duobus annis regnavit</i>: lo che meriterebbe
riflessione, se il Guicciardino non sostenesse
il racconto del Guichenone.
Avea finquì <i>Ercole duca</i> di Ferrara tenuto
in deposito il castelletto di Genova: lo
restituì nell'anno presente a dì 11 di
novembre a <i>Lodovico Sforza</i> duca di
Milano con somma di lui consolazione.
Non potè egli far di meno: tante furono
le istanze ed anche minacce de' Veneziani
e di Lodovico per disbrogliare Genova;
e le ragioni del duca Ercole alla
corte di Francia furono credute legittime.
</p>

<hr />
</div>

<div class="chapter">
<h2 class="hidden" id="MCCCCXCVIII">MCCCCXCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCVIII</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Alessandro VI</span> papa 7.</td>
  </tr>
  <tr>
    <td><span class="smcap">Massimiliano I</span> re de' Rom. 6.</td>
  </tr>
</table>

<p>
Allorchè l'Italia si trovava agitata
dall'apprensione che <i>Carlo VIII</i> re di
Francia tornasse a lacerar queste contrade
con forze superiori alle passate <span class="fnote">[Mèmoir. de Comines lib. 7, cap. 18.]</span>,
eccoli giugnere nuova ch'egli nel castello
d'Ambosia era mancato di vita per accidente
di apoplessia nel dì 7 d'aprile
dell'anno presente in età di ventisette
anni e nove mesi. La taccia che a lui fu
data, consistè nello smoderato amor dei
piaceri e nella sfrenata sua libidine, per
gli stimoli della quale andava frequentemente
<span class="pagenum" id="Page_147">[147]</span>
mutando pastura. Del resto egli
fu uno de' più mansueti, amorevoli e benigni
principi del mondo, nè sapea far
male ad alcuno, in guisa che tanta sua
bontà ridondava talvolta in suo danno,
perchè i ministri ed uffiziali faceano tutti
a lor modo per la fidanza di non esser
mai gastigati. Negli ultimi mesi di sua
vita, scorgendo che appoco appoco veniva
meno la sua sanità e forza, diede un
calcio ai solazzi e piaceri, e massimamente
ai vietati dalla legge santa di Dio,
e con opere di pietà e carità si dispose a
comparire davanti al giudice dei vivi e
de' morti. L'esser egli mancato di vita
senza lasciar successione maschile (giacchè
un Delfino, nato qualche mese prima,
poco tempo visse sopra la terra) diede
luogo a succedergli a <i>Lodovico duca</i> di
Orleans suo cugino in quarto grado, e il
primo fra' principi del real sangue d'allora,
che sotto i due precedenti re avea
patito di molti affanni e contraddizioni
con pericolo della vita. Fu egli coronato
re di Francia a Rems nel dì 27 di maggio,
e portò il nome di <i>Lodovico XII</i>,
principe di gran mente, abilità e coraggio.
Si scoprirono ben tosto le sue idee,
perchè prese anche il titolo di duca di
Milano e di re delle Due Sicilie. La maggior
prima sua cura fu di far sciogliere
il matrimonio da lui contratto molti anni
prima con <i>Giovanna</i> figliuola del <i>re Lodovico
XI</i>, sì perchè da essa, assai brutta
e mal sana, non avea mai potuto ricavar
successione, e sì perchè gli premeva di
sposare <i>Anna</i> vedova del poco fa defunto
re, siccome quella che portava in dote
l'importante ducato della Bretagna, e di
cui dicono ch'egli anche prima era stato
innamorato. Ricorse perciò a papa <i>Alessandro
VI</i>, e si trovarono in quegli sconcertati
tempi delle ragioni per dichiarar
nullo il primo matrimonio, e far valere
il secondo. Di questo affare volle nondimeno
far mercato il papa, e coglierne
profitto per <i>Cesare</i> suo figliuolo. Costui,
non avendo gran genio all'abito ecclesiastico,
perchè meditava già di comandare
<span class="pagenum" id="Page_148">[148]</span>
a popoli, ottenne in quest'anno di
poter deporre la sacra porpora, e di ritornare
al secolo, allegando che contro
sua volontà e per timore del padre avea
dianzi preso il diaconato; nè vi fu chi ad
uomo sì dabbene negasse fede. Fu scelto
Cesare per portare in Francia le bolle
dello scioglimento del matrimonio del
re <span class="fnote">[Nardi, Istor. di Firenze, lib. 4.]</span>, ed insieme il cappello cardinalizio
a <i>Giorgio d'Ambosia</i> arcivescovo di Roano.
Il fasto con cui egli andò, parea che
superasse la grandezza delle stesse corti
regali. Il <i>re Lodovico</i>, che per li suoi disegni
sopra l'Italia bramava già di guadagnar
in suo favore l'animo del papa,
slargò la mano verso del di lui figliuolo,
dichiarandolo duca di Valenza nel Delfinato,
dandogli una compagnia di cento
uomini d'armi, ed assegnandogli l'annua
pensione di venti mila lire di Francia,
con promessa ancora di qualche bel feudo
nel Milanese, dacchè l'avesse conquistato.
Prese poscia il re Lodovico in moglie
<i>Anna di Bretagna</i> nel gennaio dell'anno
seguente, e, siccome voglioso al
maggior segno di conquistare il ducato
di Milano per le ragioni di <i>Valentina Visconte
</i>avola sua (voglia a lui accresciuta
dall'essere dimorato per tanto tempo in
Asti, e dall'aver conosciuta la bellezza
della Lombardia), così cominciò di buona
ora a disporsi per ottener questo fine.
</p>

<p>
Il fuoco acceso in Toscana per cagion
di Pisa tuttavia durava <span class="fnote">[Ammirati, Istoria di Firenze. Guicciardini,
Istoria d'Italia. Nardi, Ist. di Firenze, lib. 4.]</span>. Quanto
più quella città veniva angustiata dai
Fiorentini, tanto più i Pisani si raccomandavano
alla potenza de' Veneziani, e
questi maggiormente s'insperanzivano
di ridurre quella città sotto il loro dominio.
Perciò, avendo il senato veneto condotti
al suo soldo <i>Guidubaldo duca</i> d'Urbino,
<i>Astorre Baglioni</i> Perugino, <i>Bartolomeo
d'Alviano</i>, <i>Paolo Orsino</i> ed altri condottieri
d'armi, misero in viaggio alla
volta della Toscana delle grosse brigate
in aiuto de' Pisani con aver mosso anche
<span class="pagenum" id="Page_149">[149]</span>
i Medici ed altri fuorusciti ad unirsi alle
lor genti. Lo stesso marchese di Mantova
<i>Francesco</i> fu poi spedito anche egli con
titolo di generale colà. Per lo contrario,
non cessarono i Fiorentini d'accrescere
le lor genti d'armi, prendendo al soldo
loro i signori d'Imola e Forlì ed altre
milizie. Quel ch'è più, trassero nel lor
partito <i>Lodovico Sforza</i> duca di Milano.
Non poteva questi senza invidia mirare,
e senza grave sdegno sofferire che i Veneziani
fossero dietro ad accrescere la
lor già formidabile grandezza coll'acquisto
di Pisa; e però, accordatosi co' Fiorentini,
pensò sulle prime d'aiutarli segretamente
a ricuperar quella città, ma
infine apertamente inviò loro de' soccorsi.
Capitan generale dell'esercito fiorentino
fu scelto <i>Paolo Vitello</i>, uomo di credito
nel mestier della guerra, a cui fu dato
con gran solennità il bastone in un giorno
determinato dagli astrologi. Quanto costoro
dessero nel segno, in breve si scorgerà.
Prese il Vitelli Buti, Vico-Pisano e
Librafatta. Corse la guerra pel Casentino,
e per altre contrade del dominio fiorentino;
succederono varii piccioli fatti d'armi
ora all'uno ora all'altra parte favorevoli.
L'anno poi fu questo, in cui Firenze
mirò la tragedia di frate <i>Girolamo
Savonarola</i> Ferrarese dell'ordine di san
Domenico, uomo per l'austerità della
vita, pel suo raro sapere, e per la sua
forza e zelo nel predicare la parola di
Dio, ammirato da tutti, e degno di miglior
fortuna. Reggevasi la maggior parte del
popolo col consiglio di lui anche ne' politici
affari; ed egli fu che il tenne lungamente
saldo nella dipendenza dal re di
Francia. Ma non mancavano a lui nemici,
e molti e potenti nella stessa città di
Firenze; e specialmente i Medici fuorusciti
l'odiavano a morte, perchè direttamente
opposto alle loro intenzioni di signoreggiar
nella repubblica <span class="fnote">[Raynaldus, Annal. Eccl. Nardi, Istor. di Firenze.]</span>. Chi gli
volea male l'accusò alla corte di Roma,
come seduttore e seminator di falsa dottrina.
<span class="pagenum" id="Page_150">[150]</span>
Però gli fu proibito dal papa di
predicare, e tanto più perchè egli non
avea saputo astenersi dal toccar nelle
sue prediche i vizii dello stesso regnante
pontefice, troppo per altro palesi, e i depravati
costumi della corte romana. Disprezzò
frate Girolamo i comandamenti
del pontefice, tornò sul pulpito, maggiormente
inveendo da lì innanzi contro la
corruttela d'allora. Fu scomunicato dal
papa, intimate le censure a chi l'ascoltasse,
il favorisse, e mandate finalmente
replicate lettere ai magistrati di Firenze,
con ordine di mettere le mani addosso
al frate, minacciando scomuniche ed interdetti
se non si ubbidiva. Temeva forte
<i>papa Alessandro</i> uno scisma; e guai a lui
se persona d'autorità avesse allora alzato
un dito contra di lui. Non vi era
chi non detestasse un pastore di vita sì
contraria al sublime suo grado. Ora avvenne
che un frate Francesco di Puglia
dell'osservanza di san Francesco predicò
pubblicamente contra del Savonarola,
impugnando specialmente queste di lui
proposizioni: <i>La Chiesa di Dio ha bisogno
d'essere riformata e purgata. La
Chiesa di Dio sarà flagellata, e dopo i flagelli
sarà riformata e rinovata, e tornerà
in prosperità. Gl'infedeli si convertiranno
a Cristo. Firenze sarà flagellata, e dopo
i flagelli si rinoverà, e tornerà in prosperità</i>;
ed altre che tralascio.
</p>

<p>
Chi teneva e chi tien tuttavia il Savonarola
per uomo di santa vita, e che
egli ispirato da Dio predicesse le cose
avvenire, fra non molti anni trovò il
tutto avverato. Altre simili predizioni
fatte da lui, e nominatamente a <i>Carlo VIII
re</i> di Francia, ebbero il loro effetto. Si
esibì ancora frate Francesco di confermare
alla pruova del fuoco la falsità delle
proposizioni suddette; E all'incontro fra
Domenico da Pescia domenicano accettò
di sostener giuste e verificabili le medesime,
con esibirsi di entrar anch'egli nel
fuoco. Perchè il frate minore trovò maniera
di sottrarsi all'impegno preso, per
lui sottentrò un frate Andrea Rondinelli.
<span class="pagenum" id="Page_151">[151]</span>
Adunque, nel dì 17 d'aprile per ordine
de' magistrati acceso un gran fuoco, vennero
alla presenza d'innumerabil popolo
i due contradditori, per provare, se in
quella avvampata catasta si sentisse fresco
o caldo. Ma non volendo comportare
i frati minori che fra Domenico vi
entrasse vestito con gli abiti sacerdotali,
nè che egli portasse in mano il Sacramento
dell'altare, in sole contese terminò
tutto quell'apparato, e nulla si
fece. Scapitò molto per questo del suo
buon concetto il Savonarola, e crescendo
l'ardire della fazione a lui contraria, e
massimamente degli scapestrati, nella seguente
domenica dell'Olivo si alzò contra
di lui gran rumore, in guisa che i
magistrati, timorosi ancora delle tante
minaccie del papa, fecero prendere e
menar nelle carceri il Savonarola. Allora
fu che infierì contra di lui chi gli volea
male. Corse tosto a Firenze un commessario
del papa per accendere maggiormente
il fuoco, ed accelerar la morte dell'infelice.
Si adoperarono i tormenti per
fargli confessare ciò che vero non era; e
si pubblicò poi un processo contenente
la confessione di molti reati, che agevolmente
ognun riconobbe per inventati e
calunniosi. Venuto dunque il dì 23 di
maggio, vigilia dell'Ascensione, alzato
un palco nella piazza, quivi il Savonarola
degradato insieme con due frati suoi compagni,
cioè Silvestro e Domenico, fu impiccato,
i loro corpi dipoi bruciati, e le
ceneri gittate in Arno, per timore che
tanti divoti di questo religioso le tenessero
per sante reliquie. Restò appresso
involta in molte dispute la di lui fama,
riguardandolo gran copia di gente, cioè
tutti i buoni, qual santo e qual martire
del Signore; ed all'incontro tutti i cattivi
per uomo ambizioso e seduttore. Dio ne
sarà stato buon giudice. Certo è ch'egli
mancò al suo dovere, dispregiando gli
ordini del papa, i cui perversi costumi
non estinguevano già in lui l'autorità
delle chiavi. Parimente lodevole non fu
nel Savonarola il cotanto mischiarsi nel
<span class="pagenum" id="Page_152">[152]</span>
governo secolare della repubblica fiorentina:
cosa poco conveniente al sacro suo
abito e ministero. Per altro, ch'egli fosse
d'illibati costumi, di singolar pietà e
zelo, tutto volto al bene spirituale del popolo,
con altre rarissime doti, indicanti
un vero servo di Dio, le cui opere stampate
contengono una mirabil unzione e
odore di santità, non si può già negare.
Ma di questo avendo pienamente trattato
<i>Gian-Francesco Pico</i> conte della Mirandola,
dottissimo scrittore suo contemporaneo,
nella Vita ed Apologia del medesimo
Savonarola, e Jacopo Nardi Fiorentino,
anch'esso allora vivente, nella sua
Storia di Firenze, senza che io osi di
far qui da giudice, rimetto ai loro scritti
il lettore che più copiosamente desideri
d'essere informato di quella lagrimevol
tragedia.
</p>

<hr />
</div>

<div class="chapter">
<h2 class="hidden" id="MCCCCXCIX">MCCCCXCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MCCCCXCIX</span>. Indiz. <span class="smcap lowercase">II</span>.</td>
  </tr>
  <tr>
    <td><span class="smcap">Alessandro VI</span> papa 8.</td>
  </tr>
  <tr>
    <td><span class="smcap">Massimiliano I</span> re de' Rom. 7.</td>
  </tr>
</table>

<p>
Bolliva tuttavia la discordia e guerra
di Pisa, quando non meno i <i>Veneziani
</i>che <i>Lodovico duca</i> di Milano, cangiati
sentimenti, mostrarono genio che si trattasse
d'accordo <span class="fnote">[Guicciardini, Istoria d'Italia. Sanuto, Istoria di Venezia, tom. 22 Rer. Ital. Ammirati, Istoria di
Firenze. Nardi, Istoria di Firenze.]</span>. I Veneziani, siccome
accennerò fra poco, ad una preda di maggior
loro soddisfazione aveano già rivolto
il pensiero. Il duca di Milano, oramai
presentendo un fiero temporale che contra
di lui si preparava in Francia, volea
pensare a difendere sè stesso, e non già
l'altrui con tante inutili spese. Quanto
poi ai Fiorentini, nulla più desideravano
che la pace, perchè troppo stanchi e
smunti per così lunga e dispendiosa
guerra. Fu dunque da tutti gl'interessati
fatto compromesso di questa pendenza in
<i>Ercole I Estense</i> duca di Ferrara. Profferì
egli il suo laudo nel dì 6 d'aprile;
decretando che i Fiorentini tornassero
padroni di Pisa, con restare i Pisani in
<span class="pagenum" id="Page_153">[153]</span>
possesso delle rendite pubbliche e delle
fortezze; e che dovessero i Fiorentini pagare
ai Veneziani in dodici anni cento e
ottanta mila scudi. L'insaziabilità delle
persone cagion fu che tulle e tre le parti
rimanessero mal contente, anzi disgustate
di questo laudo. Con tutto ciò i Veneziani,
sebben ricusarono di ratificarlo, pure
l'effettuarono con ritirar da Pisa le loro
milizie. V'acconsentirono anche i Fiorentini.
Ma i Pisani, protestando di non
volerlo accettare, si accinsero a sostener
soli la guerra: tanta era la loro avversione
a tornar sotto il giogo de' Fiorentini.
Perciò eccoli ricominciar la guerra.
<i>Paolo Vitelli</i>, generale d'essi Fiorentini,
ebbe ordine di uscire in campagna: lo
che eseguì nel mese di giugno; e, dopo
la presa d'alcuni luoghi, andò nel dì
primo d'agosto a mettere il campo intorno
a Pisa. Impadronitosi da lì a dieci
giorni della fortezza di Stampace, tal
terrore diede a' cittadini, che fu creduta
inevitabile la presa anche della città; ma
il Vitelli non si seppe servir della fortuna,
e questa, spirato quel dì, non tornò
più. Fecero i Pisani dei ripari, ma quel
che più gli aiutò fu l'aria della state,
madre di sì copiose malattie nell'esercito
de' Fiorentini, che quando il Vitelli determinò
di dare un assalto generale alla
città, gli convenne desistere per mancanza
di gente. Vennero per questa e
per altre apparenti ragioni in sospetto
della di lui fede i Fiorentini, e chiamatolo
a Firenze, ancorchè ne' fieri tormenti a
lui dati nulla confessasse di pregiudiziale
al suo onore, pure nel dì primo di ottobre
fu decapitato, con lasciare esempio ai posteri
dell'evidente pericolo a cui si espone
chi pretende il generalato dell'armi delle
repubbliche, perchè dove son tante teste,
quivi più facilmente che altrove la poca
fortuna diventa delitto. <i>Vitellozzo</i> suo fratello
con più giudizio si salvò a tempo, ed,
entrato in Pisa, vi fu ben veduto. Così per
ora vergognosamente ebbe fine la guerra
dei Pisani, e si mormorò forte d'essi dappertutto
per la morte data al Vitelli. Nello
<span class="pagenum" id="Page_154">[154]</span>
stesso giorno, che tolta dicemmo la vita
al Vitelli, pagò il suo debito alla natura
<i>Marsilio Ficino</i> Fiorentino, ristoratore in
Italia della filosofia platonica, ed uno
de' più insigni letterati che s'abbia avuto
l'Italia.
</p>

<p>
Niun interesse stava in questi tempi
più a cuore al novello re di Francia <i>Lodovico
XII</i> che la meditata conquista del
ducato di Milano e del regno di Napoli,
de' quali si pretendeva egli erede: dell'uno,
per le ragioni di <i>Valentina Visconte
</i>avola sua; dell'altro, per la cessione fattane
già dalla casa d'Angiò alla corona
di Francia <span class="fnote">[Belcaire. Hist. Guicciardini, Istoria d'Italia.
Corio, Istor. di Milano. Giovio, ed altri.]</span>. Prese egli le necessarie
misure per tali imprese, facendo pace
coi <i>re</i> di <i>Spagna</i> e d'<i>Inghilterra</i>, e con
<i>Massimiliano re</i> de' Romani, e nello stesso
tempo procacciando di aver le potenze
d'Italia a sè favorevoli, o almeno non
opposte a' disegni suoi. Colle grazie compartite
a <i>Cesare duca</i> Valentino s'era
egli affezionato <i>papa Alessandro VI</i>; e più
ancora se ne prometteva, dacchè esso
pontefice, in cuore di cui il primo mobile
era l'ingrandimento de' proprii figliuoli,
non avea potuto indurre <i>Federigo re</i> di
Napoli a concedere una sua figliuola in
moglie del suddetto duca Valentino, e il
principato di Taranto in dote; e però
tutte le mire della grandezza del figliuolo
avea rivolte alla corte di Francia. Infatti
l'accorto re Lodovico non ebbe difficoltà
di promuovere le nozze d'esso duca
Valentino con una figliuola di <i>Giovanni
d'Albret</i> re di Navarra del real sangue
di Francia, con condizione nondimeno
che il papa la dotasse di ducento mila
scudi, e promovesse al cardinalato <i>monsignor
d'Albret</i> fratello di quella principessa.
In questa maniera tanto il papa,
quanto il duca suo figliuolo diventarono
affatto franzesi, e alli dieci di maggio seguì
il matrimonio suddetto: del che sommamente
si rallegrò il papa. Ma niuno potea
maggiormente ostare in Italia alle idee
del re Lodovico, che la potenza veneta.
<span class="pagenum" id="Page_155">[155]</span>
Trovò egli la via di guadagnare ancor
questa. Oltre all'essere i Veneziani mal
soddisfatti di <i>Lodovico il Moro</i>, considerato
da essi per uomo pieno sempre di
doppiezze, e per traditore, massimamente
pel fresco affare di Pisa, il re gli
invitò ad entrar seco in lega contro del
medesimo Lodovico, con esibir loro Cremona,
città comodissima agli Stati di
quella repubblica. Per sì vantaggiosa
esibizione prestò volentieri l'orecchio
quel senato alle proposizioni del re, e
solamente fece istanza che a Cremona
s'aggiugnesse anche la Ghiaradadda; e il
re liberalmente accordò quanto vollero,
pensando forse fin d'allora di ripigliarsela,
e con buona derrata, a suo tempo <span class="fnote">[Navagero, Istoria di Venezia, loro. 24 Rer.
Ital. Corio, Istoria di Milano.]</span>.
Fu pubblicata questa lega nel
dì 25 di marzo, ed in essa entrò dipoi
anche il papa, con patto che il re prestasse
aiuto al duca Valentino, per conquistare
Imola, Faenza, Forlì e Pesaro.
</p>

<p>
Intanto il re di Francia, essendosi
collegato ancora con <i>Filiberto duca</i> di
Savoia, cominciò a spedir soldatesche ad
Asti sotto il comando di <i>Gian-Giacomo
Trivulzio</i>, sperimentato capitano, e nemico
del duca di Milano, che l'avea spogliato
di tutti i suoi beni. Mandò ancora il
<i>conte di Lignì</i> e il <i>signor d'Obignì</i> con
altre genti d'armi; ed egli, per dar più
calore alla guerra già determinata contra
d'esso duca di Milano, e per essere maggiormente
a portata per li bisogni occorrenti,
si portò in persona a Lione. Fra
il Trivulzio e i Guelfi del ducato di Milano
passavano intelligenze ed intrinsichezze
di molta conseguenza. Lodovico
poi per li suoi vecchi peccati e per le nuove
sue estorsioni era odiato dai più, nè gli
sconveniva il nome di tiranno. Fece egli
un potente armamento di gente, e general
d'essa <i>Gian-Galeazzo San Severino
</i>genero suo; ma contra di lui era lo sdegno
di Dio <span class="fnote">[Guicciardini, Istoria d'Italia. Corio, Istor.
di Milano. Navagero, Istoria di Venezia. Sanuto,
Istor. Venet., tom. 22 Rer. Ital.]</span>. Nell'agosto diedero i
<span class="pagenum" id="Page_156">[156]</span>
Franzesi principio alla guerra. Dopo aver
preso i due forti castelli d'Arazzo ed
Anone, s'impadronirono di Valenza.
Tortona spontaneamente mandò loro le
chiavi, e, senza voler aspettare la forza,
s'arrenderono Voghera, Castelnuovo e
Ponte Corone. Nel medesimo tempo i
Veneziani coll'esercito loro entrarono
nella Ghiaradadda, e s'impossessarono
di Caravaggio. Passò l'esercito franzese
sotto Alessandria. V'era dentro il general
dello Sforza, cioè il San Severino,
con una poderosa guarnigione; ma vi
era eziandio il <i>conte di Gaiazzo</i> suo fratello,
capitano altresì dello Sforza, segretamente
già accordato co' Franzesi.
Lo stesso Gian-Galeazzo due dì dopo
l'assedio all'improvviso se ne fuggì di
Alessandria, con dir poi d'essere stato
ingannato da una lettera finta sotto nome
di <i>Lodovico Sforza</i> duca di Milano: il
che gli fece dubitar della sua testa. Comunque
sia, certo è che la sua partenza
sbigottì sì forte il presidio di quella città,
che molti si diedero alla fuga, e i Franzesi
entrati spogliarono il resto di quei
soldati, e misero poi a sacco l'infelice
città. Mortara e Pavia neppur esse fecero
resistenza. Tutte queste disavventure, e
in poco tempo succedute, fecero conoscere
a Lodovico il Moro che era venuto
il tempo di provar la mano di Dio sopra
di sè e sopra la sua famiglia. E però, deliberato
di ritirarsi in Germania, mandò
innanzi i figliuoli, e con loro il tesoro,
consistente in ducento quaranta mila
scudi d'oro oltre alle gioie e perle. Dopo
aver deputato alla custodia del castello
di Milano, benchè contro il parere dei
suoi, <i>Bernardino da Corte</i> con tre mila
fanti, e munizioni senza fine, perchè conservandosi
questo, sperava coll'aiuto
dell'imperador <i>Massimiliano</i> e degli Svizzeri
di ritornare in casa; nel dì 2 di
settembre ito a Como, passò dipoi nel
Tirolo. Allora il popolo di Milano spedì
ambasciatori al campo franzese, invitandolo
a venire, e restò in breve consolato.
Tutte le altre città del ducato di Milano
<span class="pagenum" id="Page_157">[157]</span>
prestarono anch'esse ubbidienza ai Franzesi,
fuorchè Cremona che, secondo i
patti, venne in potere de' Veneziani. Successi
tali e mutazioni sì subitanee, accadute
senza spargere una stilla di sangue,
fecero inarcar le ciglia a tutti gl'Italiani,
ed empierono di terrore <i>Federigo re</i> di
Napoli, il quale nelle disgrazie di <i>Lodovico
ii Moro</i> cominciava già a leggere le
proprie. Non passarono dodici giorni dopo
la fuga del duca che il creduto sì fedele
Bernardino da Corte, senza aspettare un
colpo d'artiglieria, per gran somma di
danaro vendè l'allora creduto inespugnabil
castello di Milano ai Franzesi, con
tanta infamia del suo nome, che venne
dipoi riguardato come un mostro, e fuggito
e maledetto da ognuno, e fin dagli
stessi Franzesi, in guisa tale che, non
potendo reggere al dolore e all'obbrobrio,
da lì a pochi giorni finì di vivere,
seppur non fu aiutato a terminare la vita.
</p>

<p>
Di così prosperosi avvenimenti informato
il <i>re Lodovico</i>, da Lione calò in
Italia, e fece la sua solenne entrata in
Milano nel dì 6 d'ottobre <span class="fnote">[Diar. di Ferrari, tom. 24 Rer. Ital. Sanuto,
Istoria di Venezia, tom. 22 Rer. Ital. Corio, Istoria di
Milano. Guicciardini, Istor. d'Italia. Belcaire, Histoire,
ed altri.]</span>, accolto con
istrepitosi viva da quel popolo, che, liberato
dall'aspro giogo di Lodovico il Moro,
sperava giorni più lieti sotto il governo
franzese. Essendo stato lasciato in Milano
<i>Francesco Sforza</i> picciolo figliuolo del
morto duca <i>Gian-Galeazzo</i> colla <i>duchessa
Isabella</i> sua madre, fu poi condotto dal
re in Francia, e dedicato alla vita monastica.
Isabella nell'anno seguente se ne
ritornò a Napoli ad essere spettatrice
della final rovina della real sua casa
<i>Gian-Giacomo Trivulzio</i>, da cui principalmente
riconobbe il re un sì presto e felice
acquisto del ducato di Milano, ebbe
in dono la nobil terra di Vigevano. Nè fu
pigra la città di Genova a spedire ambasciatori,
e a darsi con onorevoli condizioni
al trionfante re di Francia. Giunsero
a fargli riverenza anche gli ambasciatori
<span class="pagenum" id="Page_158">[158]</span>
de' Fiorentini, i quali, non ostante
molta contrarietà, conchiusero lega con
lui. Intanto asprissima guerra ai Veneziani
facea <i>Baiazetto</i> imperador de' Turchi
non solo in Levante, ma sino nel Friuli,
dove penetrarono que' Barbari, commettendo
innumerabili crudeltà. Persona non
vi fu che non credesse avere <i>Lodovico
il Moro</i> sollecitati quegl'infedeli contra
de' Veneziani per vendicarsi di loro,
siccome principal cagione della rovina di
lui e della felicità de' Franzesi, della
quale non di meno cominciarono essi Veneziani
a pentirsi ben tosto, e maggiormente
poi ebbero a pentirsene ne' primi
anni del secolo susseguente. Ed ecco darsi
principio negli ultimi mesi di quest'anno
ad un'altra guerra in Romagna. Era tutto
lieto <i>papa Alessandro</i> per li progressi delle
armi franzesi in Lombardia, perchè, secondo
i patti, doveano queste aiutare il
<i>duca Valentino</i> suo figliuolo a conquistare
le città d'essa Romagna, destinata più di
ogni altra contrada ad essere il magnifico
principato della casa Borgia. Trovò egli
in questi tempi delle ragioni di torre alla
casa de' Gaetani Sermoneta con altre terre,
delle quali immediatamente investì
<i>Lucrezia Borgia</i> sua figliuola, moglie in
questi tempi di <i>don Alfonso</i> d'Aragona
duca di Biseglia, e dichiarata governatrice
perpetua di Spoleti e del suo ducato. Poscia
si diede il pontefice a spronare il <i>re
Lodovico</i>, acciocchè prestasse la promessa
gagliarda assistenza al duca Valentino
per la guerra disegnata contra dei signori
di Romagna e della Marca, cioè contra
degli <i>Sforza</i> di Pesaro, de' <i>Malatesti</i> di
Rimini, de' <i>Manfredi</i> di Faenza, dei <i>Riarii</i>
d'Imola e Forlì, de' <i>Varani</i> di Camerino
e de' conti di Montefeltro <i>duchi d'Urbino</i>:
Teneano questi signori con bolle pontificie
le loro città: non importa; doveano
queste cedere al bisogno di stabilire la
grandezza della casa Borgia; e pretesti di
spogliarne i padroni non mancavano a
chi voleva alzare un maestoso edilizio
sopra la loro rovina: che questa fu di
ordinario l'origine e la mira delle guerre
<span class="pagenum" id="Page_159">[159]</span>
fatte dai pontefici di que' tempi, non mai
contenti, finchè non alzavano i suoi
figliuoli o nipoti al grado e dominio
principesco, con tradire manifestamente
l'intenzione di Dio e della Chiesa nel sublimarli
a quella sacrosanta dignità. Venuto
dunque il <i>duca Valentino</i>, accompagnando
sempre il <i>re Lodovico</i> da Lione a
Milano, e spalleggiato dai pressanti uffizii
del pontefice, ottenne dal re un grosso
corpo di gente; che, unito colle soldatesche
pontificie, si trovò capace di eseguir
poscia felicemente i di lui disegni. Dopo
un mese di dimora in Milano se ne tornò
il re in Francia, lasciando il governo
dello stato di Milano nelle mani del valoroso
maresciallo suo <i>Gian-Giacomo Trivulzio</i> <span class="fnote">[Cronica di Bologna MS. nella Libreria
Estense. Diar. di Ferrara, tom. 24 Rer. Ital.]</span>;
ed allora, cioè nella metà di
novembre, anche il duca Valentino con
due mila cavalli e sei mila fanti venne
a piantar l'assedio ad Imola. Poca resistenza
fece quella città: la rocca si tenne
lo spazio di venti giorni, e poi capitolò.
Passò di là all'assedio di Forlì. Dentro
v'era <i>Caterina Sforza</i>, donna d'animo
virile, vedova del già conte <i>Girolamo Riario</i>,
che vigorosamente si mise alla difesa.
Con tali strepitosi avvenimenti ebbe fine
l'anno presente.
</p>

<hr />
</div>

<div class="chapter">
<h2 class="hidden" id="MD">MD</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MD</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Alessandro VI</span> papa 9.</td>
  </tr>
  <tr>
    <td><span class="smcap">Massimiliano I</span> re de' Rom. 8.</td>
  </tr>
</table>
</div>

<p>
Continuò il <i>duca Valentino</i> sul principio
di quest'anno, l'assedio di Forlì <span class="fnote">[Guicciardini, Istoria d'Italia. Cronica MS.
di Bologna. Raynaldus, Annal. Eccles. Cronica Veneta, tom. 24 Rer. Ital.]</span>.
Perduta la città, <i>Caterina Sforza</i>
si ridusse alla difesa della cittadella e
della rocca, mostrando in ciò non men
vigilanza e bravura che i più esperti e
veterani uffiziali. Ma, per li frequenti
colpi delle artiglierie, caduta parte del
muro, ed aperta ampia breccia, per
quella entrarono le genti del Valentino
<span class="pagenum" id="Page_160">[160]</span>
con tal prestezza, che raggiunsero i soldati
di Caterina nel ritirarsi che faceano
nella rocca; ad entrati in essa, della medesima
s'insignorirono, ammazzando chi
venne loro alle mani. Caterina rifugiatasi
in una torre, con alcuni pochi fu fatta
prigione, e mandata dipoi a Roma, e custodita
in castello Sant'Angelo. Ma <i>Ivo
d'Allegre</i>, capitano delle milizie franzesi
ausiliare del duca Valentino, preso da
ammirazione del coraggio di questa insigne
dama e principessa, e da compassione
al suo sesso, ne impetrò, da lì a
non molto, la liberazione. Divenne poi, o,
per dir meglio, era divenuta essa Caterina
moglie di <i>Giovanni de Medici</i>, padre
di quel <i>Giovanni</i> che nel secolo susseguente
si acquistò la gloria di prode capitano,
e generò <i>Cosimo</i>, che fu primo
granduca di Toscana. Le iniquità commesse
da' Franzesi in Forlì furono indicibili.
Non potè per allora il duca Valentino
proseguir il corso di sua fortuna,
perchè, insorte nel ducato di Milano le
novità, delle quali parlerò fra poco, dovette
accorrere colà il signor di Allegre
colle milizie regie, dopo aver lasciata in
Romagna memoria per un pezzo delle
immense ruberie, disonestà ed altre ribalderie
da loro commesse. Impadronitosi
dunque d'Imola, Cesena e Forlì, se
ne tornò a Roma il <i>duca Valentino</i>, dove
volle far la sua entrata come trionfante
con incredibil pompa e corteggio nel
dì 26 di febbraio. Era questo l'anno
del giubileo, in cui se i cristiani guadagnarono
le indulgenze dei loro peccati,
anche <i>papa Alessandro</i> seppe guadagnare
dei gran tesori <span class="fnote">[Raynaldus, Annal. Eccles.]</span>, perchè concedea per
tutta la cristianità quelle indulgenze medesime
a chi non potea venire a Roma,
purchè pagassero il terzo di ciò che
avrebbono speso nel viaggio: alla raccolta
del qual danaro furono deputati dappertutto
i questori; e questo danaro,
colle decime imposte al clero, e la vigesima
agli Ebrei, dovea poi servire, secondo
i soliti pretesti, per far la guerra
<span class="pagenum" id="Page_161">[161]</span>
contro al Turco; ma servì infine ad altri
usi. Nonostante l'anno santo un lieto
carnovale si fece in Roma, e il duca
Valentino lasciò, in tal occasione, la briglia
al suo fasto con giuochi e feste di
indicibil magnificenza e spesa, per le
quali nobilissime azioni meritò d'essere
dichiarato gonfaloniere della santa Romana
Chiesa.
</p>

<p>
Pochi mesi erano soggiornati in Milano
e nelle altre città di quel ducato i
Franzesi, che la poca disciplina da loro
osservata in quei tempi, e la sfrenata
lor disonestà, di cui molto parlano le
storie <span class="fnote">[Diar. di Ferrara, tom. 24 Rer. Ital. Senarega,
de Reb. Genuens. Guicciardini, Istoria d'Italia.
Nardi, Istoria di Firenze. Bembo, ed altri.]</span>, cominciò ad essere di troppo
peso a que' popoli, e a farli sospirar di
nuovo il governo degli abbattuti loro
principi. Quel che è più, mal sofferendo i
Ghibellini, potente fazione in quelle contrade,
che <i>Gian-Giacomo Trivulzio</i>, capo
de' Guelfi, comandasse le feste, cominciarono
ad animare al ritorno <i>Lodovico il
Moro</i> e il <i>cardinale Ascanio</i> suo fratello.
Questi per tanto, giacchè andarono loro
ben presto fallite le speranze poste in
<i>Massimiliano</i> re de' Romani, principe negligentissimo
ne' propri affari, privo sempre
e sempre sitibondo di danaro, si rivolsero
agli Svizzeri con assoldarne otto
mila, e misero insieme ancora cinquecento
uomini d'arme borgognoni. Sul
fine di gennaio, senza perdere tempo,
calarono essi pel lago di Como a quella
città, che aprì loro le porte. Bastò questo
perchè il popolo di Milano si levasse
a rumore, gridando: <i>Moro, Moro</i>.
Mossesi ancora, perchè Lodovico avea
lor fatto credere di venire con un esercito
infinito: il che non fu vero. Si rifugiarono
i Franzesi nel castello, e il Trivulzio
si ritirò a Mortara. Sul principio
di febbraio giunse prima il cardinale
Ascanio, poscia Lodovico a Milano con
festa di quel popolo. Ed amendue si affrettarono
ad assoldar quante genti d'armi
poterono. Anche le città di Pavia e di
<span class="pagenum" id="Page_162">[162]</span>
Parma alzarono le bandiere del Moro:
altrettanto erano per fare Piacenza e
Lodi, se, chiamati in aiuto i Veneziani dai
Franzesi, non vi fossero entrati colle loro
milizie. Tornò bensì all'ubbidienza di
esso Moro Tortona; ma, sopraggiunto
colà <i>Ivo di Allegre</i> colle soldatesche richiamate
dalla Romagna, ed assistito dai
Guelfi, ricuperò quella città, mettendo
dipoi a sacco non meno i Ghibellini
nemici, che i Guelfi amici. Passò <i>Lodovico
il Moro</i> all'assedio di Novara, ed,
obbligati i Franzesi a rendere la città, si
diede a bersagliar la fortezza tuttavia resistente.
Fu mirabile intanto la sollecitudine
del <i>re Lodovico</i> per ispedire in Lombardia
nuove genti sotto il comando del
signore <i>della Tremoglia</i>, di maniera che
sul principio d'aprile questo capitano,
unito col <i>Trivulzio</i> e col <i>conte di Lignì</i>,
ebbe in pronto un'armata di mille e cinquecento
lancie, dieci mila fanti svizzeri
e sei mila franzesi, co' quali si appressò
a Novara. Pure più ne' tradimenti
che nelle forza delle lor armi riposero
i comandanti franzesi la speranza di
vincere.
</p>

<p>
Già s'erano intesi gli uffiziali svizzeri
militanti per la Francia con quei che
erano al servigio di <i>Lodovico il Moro</i>,
promettendo loro una gran somma di
oro; e menarono così accortamente la
loro trama, che venne lor fatto di tradire
il duca con eterna infamia del loro nome.
Col pretesto dunque di non voler combattere
coi proprii fratelli, gli Svizzeri tedeschi
abbandonarono Lodovico il Moro,
e con licenza dei Franzesi uscirono di
Novara per tornarsene al loro paese. Per
misericordia ottenne Lodovico di poter
fuggire con loro, e tanto egli come i tre
San Severini travestiti da Svizzeri marciarono
colla truppa, per ridursi in salvo.
Scoperti dai traditori, furono tutti e
quattro fermati e fatti prigionieri nel dì
10 d'aprile: spettacolo sì miserabile,
che trasse le lagrime insino a molti dei
nemici. Si sbandò per questa calamità il
resto delle truppe sforzesche; e, portata
<span class="pagenum" id="Page_163">[163]</span>
la dolorosa nuova a! <i>cardinal Ascanio</i>,
che attendeva in Milano all'assedio del
castello, tosto si partì anch'egli da quella
città, ed inviossi frettolosamente alla volta
del Piacentino per non essere colto <span class="fnote">[Cronica di Venezia, tom. 21 Rer. Ital.]</span>.
Ma giunto la notte a Rivolta, castello
del conte <i>Corrado Lando</i> suo amico, e
quivi avendo preso riposo, trovò quella
sfortuna ch'egli andava fuggendo. Imperocchè,
avvisati di ciò <i>Carlo Orsino</i> e
<i>Soncino Benzone</i>, capitani delle genti veneziane
che stavano in Piacenza, cavalcarono
speditamente colà, e colla forza
obbligarono il conte Lando (ingiustamente
accusato da alcuni di tradimento)
a consegnar loro l'infelice porporato, con
<i>Ermes Sforza</i>, fratello del morto duca
<i>Gian-Galeazzo</i>, e con altri gentiluomini
di sua famiglia. Fu mandato a Venezia il
cardinale; ma il re Lodovico prima colle
preghiere, e poi colle minaccie di guerra,
tanto battè, che l'ebbe nelle mani. Furono
condotti in Francia questi sventurati
principi. <i>Lodovico il Moro</i> confinato nel
castello di Loches nel Berrì in una oscura
camera senza libri, senza carta ed inchiostro,
ebbe quanto tempo volle per
potere riflettere alla caducità delle umane
grandezze, e ai frutti della smoderata sua
ambizione e vanità, cioè alla cagione delle
sue e delle altrui rovine, per aver chiamato
in Italia le armi straniere, ed assassinato
il proprio nipote, essendo esso Lodovico
dopo dieci anni di prigionia mancato
poi di vita. Al <i>cardinale Ascanio</i>, che
con intrepidezza accolse le sue disavventure,
fu data per carcere la torre di Borges,
quella stessa dove il medesimo <i>re Lodovico</i>,
allorchè era duca d'Orleans, tenuto
fu prigione: tanto è varia e suggetta
a peripezie la sorte de' mortali. Poca
cura si prese del cardinal suddetto <i>papa
Alessandro</i>, siccome venduto al volere dei
Franzesi, e però solamente sotto il pontefice
<i>Giulio II</i> riebbe Ascanio la sua
libertà.
</p>

<p>
In gran pericolo di un sacco si trovò il
popolo di Milano dopo la caduta del Moro;
<span class="pagenum" id="Page_164">[164]</span>
ma, avendo essi inviata un'ambasceria
ai <i>cardinal di Roano</i>, che veniva spedito
dal re in Italia per governatore, impetrarono
che il gastigo si riducesse al pagamento
di trecento mila ducati d'oro:
pena che loro fu anche per la maggior
parte rimessa dalla clemenza del saggio
<i>re Lodovico</i>. Non potè poi resistere esso
re alle premure di <i>papa Alessandro</i>, che
di nuovo gli fece istanza di gente <span class="fnote">[Raynaldus, Annal. Eccles.]</span>, affinchè
il <i>duca Valentino</i> terminasse il sospirato
conquisto della Romagna. Questi
erano allora i gran pensieri del pontefice,
il quale poco avea profittato di un indizio
dello sdegno di Dio contro la di lui persona,
che sì malamente corrispondeva ai
doveri del sacrosanto suo ministero.
Imperciocchè nella festa di san Pietro
svegliatosi un terribil vento, con gragnuola
e fulmini, rovesciò il più alto camino
del Vaticano con tal empito, che il suo
peso ruppe il tetto, e due travi della stanza
superiore alla pontificia. Penetrò questa
rovina nella stanza medesima, dove
dimorava il papa, con essersi rotto un
trave. Vi perirono <i>Lorenzo Chigi</i> gentiluomo
sanese, e due altre persone. Lo
stesso papa si trovò bensì vivo sotto le
pietre, ma stordito e leso ancora in più
parti del corpo. Per buona ventura, quel
trave ch'era caduto servì a lui di riparo.
Questo colpo, invece di servire di paterno
avviso ad Alessandro per farlo ravvedere,
il confermò piuttosto nella persuasione
della protezion del cielo; e però, dopo un
pubblico ringraziamento a Dio che lo
avesse preservato dalla morte, seguitò lo
scandaloso cammino di prima. Fu in
questi tempi assassinato da alcuni sgherri
<i>don Alfonso</i> d'Aragona marito di <i>Lucrezia
Borgia</i>; e perchè le ferite non furono
sufficienti, a levarlo di vita, il veleno diede
compimento all'opera. Ne fu creduto autore
il <i>duca Valentino</i>, il quale, divenuto
tutto franzese, e volendo andar unito con
quella corona alla distruzion degli Aragonesi,
giudicò meglio di levar di mezzo
un parentado sì fatto, siccome quello che
<span class="pagenum" id="Page_165">[165]</span>
più non si adattava alle mire presenti.
Impetrato dunque ch'ebbe esso duca Valentino
un possente soccorso di Franzesi,
condotto da <i>Ivo d'Allegre</i>, nel mese di
ottobre ricominciò la guerra in Romagna.
Non durò fatica ad impossessarsi di Pesaro,
perchè <i>Giovanni Sforza</i>, già di lui
cognato, si ritirò per tempo, non volendo
che per cagion sua ricevessero danno immenso
que' cittadini <span class="fnote">[Diar. di Ferrara, tom. 24 Rer. Ital. Cronica
MS. di Bologna. Guicciardini, Istor. d'Italia,
ed altri.]</span>. Anche <i>Pandolfo
Malatesta</i> gli cedè il campo, e fecegli
aprir le porte di Rimini. La sola Faenza,
dove egli si trasferì dipoi, fece gagliarda
resistenza, perchè il giovinetto <i>Astorre
de' Manfredi</i> signor della terra si trovò
così ben sostenuto dall'amore e dalla fedeltà
de' suoi sudditi, che rendè per questo
anno inutili i di lui sforzi, benchè
<span class="pagenum" id="Page_166">[166]</span>
poi nel seguente gli convenisse cedere
alla forza, e restar poi vittima della lussuria
e della crudeltà del duca Valentino.
Guerra ancora fu nell'anno presente in
Toscana, più che mai ardendo di voglia
i Fiorentini di ricuperare la città di Pisa.
Ebbero soccorsi dal re di Francia; condussero
ancora al loro soldo qualche
migliaio di Svizzeri, gente ch'avea cominciato
ad essere alla moda di questi tempi.
Fu posto il campo a quella città, si venne
all'assalto; ma essendosi valorosamente
difeso quel popolo, segretamente aiutato
da' Genovesi, Sanesi e Lucchesi, ed insorte
appresso molte discordie dalla parte
dei Francesi e degli Svizzeri, appoco appoco
si sciolse quell'esercito, altro non
riportandone i Fiorentini se non vergogna
e un incredibil danno al proprio
erario. Con tali imprese terminò l'anno;
ebbe fine il secolo presente, e fine ancora
farò io a questi racconti.
</p>

<div class="chapter">
<p>
<span class="pagenum" id="Page_169-70">[169-70]</span>
</p>

<h2 id="conclusione">CONCLUSIONE DELL'OPERA</h2>
</div>

<p class="pad2">
Meco è venuto il lettore osservando i principali avvenimenti dell'Italia per
tanti passati anni. S'egli da per sè finor non ha fatta una riflessione assai facile,
naturale ed importante, gliela ricorderò io prima di congedarmi da lui. Ed è quella,
che chiunque ora vive, per quel che riguarda il pubblico stato delle cose, e non
già il privato d'ogni particolare persona, avrebbe da alzare le mani al cielo, e
ringraziare Iddio d'essere nato piuttosto in questo che ne' secoli da me fin ora
descritti. Non mancarono certamente anche ne' lontani tempi alcuni principi
buoni, vi furono talvolta continuati giorni di pace, magnifici spettacoli e delizie.
Nè si può negare che negli ultimi predetti secoli, cioè dopo il mille e cento, di
gran lunga abbondasse più l'Italia di ricchezze che oggidì. Tuttavia, considerando
all'ingrosso que' tempi, nulla vede chi non vede il gran divario che passa fra
questi e quelli. Miravansi allora tanti piuttosto tiranni che principi, crudeli fin
col proprio sangue, non che verso i lor sudditi. Oggidì sì moderati, sì benigni,
sì clementi troviamo i regnanti. Per lo più tutto era allora guerra, e guerra senza
legge, andando ordinariamente in groppa con essa i saccheggi, gl'incendii ed ogni
sorta di ribalderie. In questo infelice stato abbiam lasciata poc'anzi l'Italia, e per
moltissimi anni vi continuò essa dipoi. Per lo contrario, se oggidì guerra si fa
(e pur troppo si fa con aggravio di molti paesi), pochi son quei monarchi e generali
che si dimentichino di esser cristiani e di guerreggiar con cristiani. Del resto, una
invidiabil tranquillità s'è lungamente goduta, e ne sono stati partecipi anche i
giorni nostri: bene temporale che non si può abbastanza apprezzare. Che terribili,
anzi indicibili sconcerti e disastri poi producesse una volta la frenesia delle
fazioni <i>guelfa</i> e <i>ghibellina</i>, nol può concepire, se non chi legge le storie particolari
delle città italiane, e truova come fossero frequenti nel pubblico e ne' privati
le nemicizie, gli omicidii, le prepotenze, gli esilii e i capestri. Per misericordia
di Dio restò in fine libera da tante perniciose pazzie l'Italia, nè più v'ha città,
<span class="pagenum" id="Page_171-72">[171-72]</span>
da cui sia per questo bandita la quiete e la pubblica concordia. A cagion delle
guerre suddette, e della poca cura degl'Italiani, francamente una volta si
introduceva in queste contrade la pestilenza, e, portando la desolazione da per
tutto, col penetrare d'uno in un altro paese, era divenuta oramai un malore
non men familiare e stabile fra noi, che sia fra' Turchi. Le diligenze che si
usano oggidì han provveduto a questo flagello; e se queste non si rallenteranno,
non ne faran pruova neppure i posteri nostri. Che se a talun poco pratico
sembrasse talora che i tempi correnti si scoprissero meno nemici della lussuria
di quel che fossero i già passati, sappia ch'egli travede. Talmente sfrenato era
talvolta questo vizio, che, in paragon d'allora, quasi beata si può chiamare l'età
nostra. E molto più merita essa questo nome, dacchè la pulizia de' costumi e le
lettere, cioè le scienze ed arti tutte sono ora in tanto auge e splendore; laddove
rozzi erano negli antichi secoli i costumi, l'ignoranza occupava non solamente
i bassi, ma anche i più sublimi scanni. Aggiungasi a questo, esser data allora
negli occhi d'ognuno la scorretta vita dell'uno e dell'altro clero; infezione
giunta sino agli stessi pastori, ed anche ai primi della Chiesa di Dio, e disavventura
che non si può nascondere nè abbastanza deplorare per gli scandali infiniti che
ne derivarono. Corrono già ducento anni ch'è tolta questa pessima ruggine dalla
Chiesa di Dio, nè più van pettoruti i vizii in trionfo, essendo migliorati i costumi,
accresciuta la pietà, e levati molti abusi dei barbarici secoli: motivi tutti a noi di
chiamar felice il secolo nostro in confronto di tanti altri da noi fin qui osservati.
Nè venga innanzi alcuno con dire di trovar egli de' pregi e del buono ne' secoli
andati, e forse qualche bene di cui ora siam privi; aggiunga ancora osservarsi
tuttavia de' difetti ne' governi tanto ecclesiastici che secolari, il lusso di troppo
cresciuto, l'effeminatezza negli uomini, la libertà nelle donne ed altri sì fatti
malanni; che gli si dimanderà se sappia qual cosa sia l'uomo e qual sia il mondo
presente. Ha da uscire fuor di questo globo chi non vuol vedere vizii, peccati,
difetti e guai. Intanto a chi bramasse la continuazione della storia d'Italia, facile
sarà il trovarla maneggiata dalle penne di molti storici italiani. Ne ho ancor io
recato un buon saggio nella parte II delle Antichità Estensi, già data alla luce;
e però tanto più mi credo disobbligato dal farne una nuova dipintura.
</p>

<div class="chapter">
<p>
<span class="pagenum" id="Page_173-74">[173-74]</span>
</p>

<p class="center x-large gesperrt pad2">
<a id="ANNALI"></a>ANNALI D'ITALIA
</p>

<p class="center">
<span class="larger">DALL'ANNO 1501 FINO AL 1750.</span>
</p>
</div>

<div class="chapter">
<p>
<span class="pagenum" id="Page_177-78">[177-78]</span>
</p>

<h2 id="prefazione">PREFAZIONE</h2>

<p class="center">
DI
</p>

<p class="center larger">
LODOVICO ANTONIO MURATORI
</p>
</div>

<p class="pad2">
Dappoichè ebbi condotto gli Annali d'Italia fino all'anno di Cristo 1500,
aveva io deposta la penna con intenzione di non proseguir più oltre, e ne avea
anche avvertiti i lettori. Dopo quel tempo abbondando in Italia le storie, e
facili anche essendo a trovarsi, sembrava a me superfluo il volere ristrignere
in brevi Annali ciò che potea la gente con tanta facilità raccogliere dagli
storici moderni, essendo per lo più da anteporre i fonti ai ruscelli. Ma d'altro
parere sono stati non pochi degli amici miei, ed altre persone che han creduta
non inutile questa mia qualsisia fatica. Si riduce a pochissimi il numero di
coloro che posseggono tutte le storie italiane. Chi ne ha alcuna; i più neppur
una ne hanno. Il presentar dunque raccolta da tante e sì varie storie la
sostanza de' principali passati avvenimenti delle italiche contrade, può chiamarsi
un benefizio che si presta a tanta gente, la quale, per mancanza di libri,
è condannata ad ignorare i fatti de' secoli addietro, oppur dovrebbe mendicarli
con fatica dalla lettura di non poche differenti Storie. Non può se non
essere grato il vedersi poste davanti sotto un punto di vista quelle principali
vicende che di mano in mano son succedute in ciascun anno nelle diverse
parti dell'Italia. Il perchè, secondo l'avviso di tali persone, mi determinai di
continuare l'edifizio, e di condurre questi Annali sino al compimento della
pace universale, che nel presente anno 1749 ha rimessa la concordia fra i
potentati d'Europa. So che, in trattando di avventure lontane da' nostri tempi,
e di persone che, passate all'altra vita, si ridono delle dicerie de' posteri,
<span class="pagenum" id="Page_179-80">[179-80]</span>
maggior libertà gode, o dovrebbe godere lo storico per proferire i suoi
giudizii. So altresì che non va esente da pericoli e doglianze altrui, chi esercita
questo mestiere in parlando di cose de' nostri tempi e di persone viventi,
stante la delicatezza che in esso noi ingenera l'amor proprio. Noi accogliam
volentieri la verità in casa altrui: non così nella nostra. Contuttociò spero io
di non aver oltrepassato i limiti della libertà che conviene ad ogni onorato
scrittore: perchè non l'amore, nè l'odio, ma un puro desiderio di porgere il
vero a' miei lettori, ha, per quanto ho potuto, regolata la mia penna. Se anche
questo vero io talora non l'avessi raggiunto, ciò sarà avvenuto per mancanza
di migliori notizie, e non già per mala volontà.
</p>

<p>
<span class="pagenum" id="Page_181">[181]</span>
</p>

<div class="chapter">
<p class="center x-large gesperrt pad2">
ANNALI D'ITALIA
</p>

<p class="center">
<span class="larger">DALL'ANNO 1501 FINO AL 1750</span>
</p>
</div>

<div class="chapter">
<h2 class="hidden" id="MDI">MDI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Alessandro VI</span> papa 10.</td>
  </tr>
  <tr>
    <td><span class="smcap">Massimiliano I</span> re de' Rom. 9.</td>
  </tr>
</table>

<p>
I maggiori pensieri di <i>papa Alessandro
</i>in questi tempi aveano per mira l'ingrandimento
di <i>Cesare Borgia</i>, appellato
il <i>duca Valentino</i>, suo figliuolo. Gran copia
di danaro, raccolta con profusioni di grazie
nel giubileo dell'anno precedente, era
venuta a tempo per promuovere e sostenere
i bellicosi impegni di questo suo
idolo. Nella Romagna restava tuttavia
Faenza che ricusava di sottoporsi al di
lui giogo: però esso duca aveva tentato
indarno sul principio dell'anno di prendere
quella città con una scalata; andò
poi a strignerla nella primavera con poderoso
esercito d'Italiani, Franzesi e
Spagnuoli. Due assalti, furiosamente dati
a quelle mura, costarono la vita a molti
de' suoi. Vigorosa fu la difesa de' cittadini,
per l'amore che portavano ad <i>Astorre</i>,
ossia <i>Astorgio de' Manfredi</i>, loro signore,
giovinetto di rara avvenenza, e di età di
circa diciassette anni. Ma da lì a non
molto, veggendo essi crescere il pericolo,
e tolta ogni speranza di soccorso capitolarono
<span class="pagenum" id="Page_182">[182]</span>
la resa della città nel dì 26 di
aprile, salvo l'onore, la vita e l'avere
delle persone, e con patto che Astorgio
restasse in libertà e possesso de' suoi allodiali <span class="fnote">[Alessandro Sardi, Storia MS. Annali MSS.
di Bologna. Guicciardini, Storia.]</span>.
Il Valentino, che misurava
tutte le cose colle sole regole del proprio
interesse, conservò il popolo che dovea
restar suo suddito; ma contro la fede
condusse poi a Roma l'innocente garzone
Astorgio, e tanto a lui che ad un suo fratello
bastardo levò dipoi barbaricamente
la vita. Dopo sì fatto acquisto non fu difficile
al Valentino di ottenere dal papa
suo padre, a cui nulla sapea negare il sacro
concistoro, l'investitura e il titolo di
duca della Romagna. Quindi si rivolsero
le di lui mire e brame alla città di Bologna,
con entrar minaccioso in quel territorio,
e richiedere l'ingresso in castello
San Pietro. <i>Giovanni de' Bentivogli</i>, che
in questi tempi veniva considerato come
signore di Bologna, e seco il reggimento
d'essa città s'erano dianzi posti sotto la
protezione di <i>Lodovico XII</i> re di Francia;
nè alcun impegno aveano preso in soccorso
di Faenza, tuttochè il giovine Astorgio
fosse nipote d'esso Bentivoglio. A
questo improvviso assalto prese l'armi
<span class="pagenum" id="Page_183">[183]</span>
tutto il popolo di Bologna, ed assoldò
quella gente che potè. E perciocchè fu
creduto che il Borgia tenesse intelligenza
con Agamennone, Giasone, Lodovico e
Lancilotto de' Marescotti, famiglia potente
(vero o falso che fosse), da alcuni
giovani nobili partigiani de' Bentivogli furono
essi dopo qualche tempo uccisi. Fu
anche scritto che il Valentino stesso rivelasse
al Bentivoglio l'intelligenza sua
con que' gentiluomini, e che da ciò procedesse
la loro morte. Ossia che esso
duca avesse riguardo alla protezione accordata
dal re di Francia a' Bolognesi,
oppure che conoscesse, tali essere le forze
loro da non potere eseguire i suoi disegni,
e massimamente venuta meno la speranza,
come fu divulgato, di qualche tradimento
nella città, spedì Paolo Orsino
a Bologna, per trattare d'accordo. Si
convenne di cedergli Castel Bolognese,
di dargli passo e vettovaglia pel territorio,
e una compagnia di cento uomini d'armi
pagati per tre anni al di lui servigio, con
mille o due mila fanti. Scrive il Guicciardini
che s'obbligò il Bentivoglio di pagare
al Borgia nove mila ducati ogni
anno. Ma gli Annali di Bologna, che esistono
manoscritti nella biblioteca estense,
e sono di autore contemporaneo, siccome
ancora il Buonaccorsi <span class="fnote">[Buonaccorsi, Dario.]</span>, nulla dicono
di questo pagamento. Alessandro Sardi
nella Storia Estense manoscritta scrive
che al Valentino furono promessi da' Bolognesi
trenta mila scudi in tre anni, e
cento uomini d'armi, pagati per tre mesi.
</p>

<p>
Ciò fatto, il duca, benchè abbandonato
dalle milizie franzesi che erano destinate
pel regno di Napoli, pure s'inviò col resto
della sua armata verso Firenze. Mandò
a chiedere il passo, e di aver di che vivere
per quel dominio; e intanto, senza
aspettarne risposta, e tenendo a bada gli
ambasciatori de' Fiorentini, valicò l'Apennino,
e andò a postarsi a Barberino. Trovavasi
allora Firenze in poco buono stato,
sprovveduta d'armati, con interna disunione,
e con popolo dominante, pieno di
<span class="pagenum" id="Page_184">[184]</span>
gelosia, per sospetto che i nobili fossero
autori di questa mossa, affin di mutare
lo stato, e far ripatriare Pietro de Medici.
Il peggio era, che il re di Francia si dichiarava
malcontento d'essi per crediti
di danari che pretendea da loro: cose
tutte che animavano il Valentino a pescare
in quel torbido. Però, inoltratosi
cinque miglia lungi da Firenze, mandò
a chiedere che si facesse altro governo
in quella città, e che vi fosse rimesso infatti
Pier de Medici: benchè i più credono
ciò da lui proposto con secondi fini,
e non con intenzione di aiutarlo davvero.
Fu dunque concordato che fosse lega tra
i Fiorentini e lui; e che niun soccorso
venisse da essi a Piombino, dov'egli intendeva
di andare a mettere il campo; e
che per tre anni fosse condotto da quella
repubblica con salario di trentasei mila
ducati d'oro l'anno, obbligandosi di
mantenere trecento uomini d'armi al
servigio d'essa, ma senza dover egli servire
colla persona. Fu questo tutto il suo
guadagno, giacchè non vide disposizione
alcuna di alterar quello Stato, nè avea
gente da far paura ad una sì riguardevol
città, benchè guarnita allora quasi non
d'altro che di contadini fatti venire dal
Casentino e dal Mugello. Intanto non
pochi saccheggi commetteano le sue genti
nel contado, ed egli chiedea una prestanza
di danaro e di artiglierie, non trovando
via per uscire di que' contorni: finchè,
venutigli ordini efficaci dal re di Francia
di desistere da quella molesta danza, passò
in quel di Piombino, e, preso ivi qualche
luogo, se ne andò poscia a Roma,
per ivi pigliar quelle risoluzioni che occorressero
nell'impresa di Napoli, già
determinata da Lodovico re di Francia.
</p>

<p>
Non mancano mai ragioni o pretesti
a chi ha sete di nuovi acquisti, e forze
per effettuare i suoi disegni. Nel re Lodovico
si faceano trasferiti tutti gli antichi
diritti della casa d'Angiò; e i recenti
di <i>Carlo VIII</i> suo predecessore, già padrone
di Napoli; il perchè siccome principe
magnanimo, e già grande in Italia
<span class="pagenum" id="Page_185">[185]</span>
per l'acquisto del ducato di Milano e della
signoria di Genova, si accinse in questo
anno alla conquista ancora di Napoli. A
tale effetto avea prese le sue misure, cioè
guadagnato papa Alessandro coll'assistenza
data al duca Valentino, e con altri
mezzi. Addormentò parimente <i>Massimiliano
I</i> re de' Romani, con fargli sperare
<i>Claudia</i>, unica sua figliuola per isposa di
<i>Carlo duca</i> di Lucemburgo di lui nipote,
che fu poi Carlo V; amendue di tenera
età, e collo sborso di non so quale quantità
di danaro: con che ottenne una tregua
di molti mesi. Era <i>Federigo re</i> di
Napoli ben consapevole della voglia dei
Franzesi d'invadere il regno suo, e però
avea fatto ricorso per protezione al medesimo
re de' Romani, con pagargli quaranta
mila ducati, e prometterne quindici
mila il mese, acciocchè, occorrendo,
movesse guerra allo Stato di Milano, e
ne riportò anche la promessa di non venir
mai ad accordo alcuno, senza inchiudervi
ancor lui. Ma il buon Massimiliano,
lasciatosi abbagliare da' Franzesi, tutto
dimenticò, senza neppur avvertire che
crollo potesse avvenire alle ragioni dell'impero
dal lasciare cotanto ingrandire
in Italia un re di Francia. Le maggiori
speranze adunque d'esso re Ferdinando
erano intanto riposte nell'aiuto di <i>Ferdinando
il Cattolico re</i> d'Aragona, il
quale, per esser padrone della Sicilia,
facilmente potea, e come stretto parente
si credea che volesse prestargli soccorso
in così brutto frangente. Ma le parentele
fra i principi son tele di ragno, e cedono
troppo facilmente al proprio interesse,
che è il primo e potente lor consigliere.
Di belle parole dunque e di promesse ne
ebbe quante ne volle il re Federigo: diversi
poi furono i fatti. Imperocchè il
re di Francia, conoscendo quale ostacolo
potesse venire dall'Aragonese alle sue
idee, segretamente entrò seco in un trattato,
e fu conchiuso che amendue facessero
l'impresa di Napoli; e al re di Francia
toccasse Napoli con Terra di Lavoro
e coll'Abbruzzo; e al re cattolico le provincie
<span class="pagenum" id="Page_186">[186]</span>
di Puglia e di Calabria. Il Summonte
ed altri prendono qui a giustificar
l'azione del re Ferdinando, allegando
come giusta la di lui pretensione sul regno
di Napoli, acquistato colle forze dell'Aragona
dal re Alfonso, quasichè non
fosse stato lecito ad esso Alfonso di lasciarlo
a Ferdinando suo figliuolo, benchè
bastardo. Altri, all'incontro, il condannarono
d'insaziabilità, di tradimento
e d'ingiustizia, perchè i discendenti dal
re Alfonso godeano quel regno coll'investitura
della santa Sede, e il re cattolico
dava ad intendere di fare armamento
in Sicilia, tutto in difesa del re Federigo;
quando unicamente tendeva alla di lui
rovina, e ad appagare la propria cupidità.
</p>

<p>
Pertanto si mossero i Franzesi dalla
Lombardia, condotti parte dal duca di
Nemours e dal signore d'Aubigny per
terra alla volta della Toscana, mentre
un'altra armata per mare si mosse da
Genova. Fece allora Federigo re di Napoli
istanza a Consalvo, generale del re
cattolico in Sicilia, di unir seco le sue
forze, e di venir a Gaeta, con andar egli
stesso intanto a San Germano per contrastare
il passo ai Franzesi. Mostrossi
Consalvo simulatamente pronto; e richiesto
 ed ottenuto il possesso di alcune terre
in Calabria col pretesto di difenderle,
cominciò in essa ad esercitare la signoria
di parte della division fatta co' Franzesi.
Giunti in questo mentre a Roma i Franzesi,
si svelò il loro trattato col re cattolico,
e ne fu chiesta l'approvazione al
papa, palliando la loro lega e dimanda
per essere più vicine queste due potenze
a soccorrere la cristianità contro al Turco,
anzi vantando di voler portare nella
Asia la guerra. Impetrarono quanto vollero;
anzi lo stesso papa con loro si collegò.
A tali avvisi il re Federigo, tuttavia
deluso da Consalvo, che mostrava di non
credere l'accordo del suo sovrano coi
Franzesi, mandò il nerbo maggiore delle
sue genti alla difesa di Capoa, a cui da
lì a non molto i Franzesi misero l'assedio,
<span class="pagenum" id="Page_187">[187]</span>
e diedero anche un fiero assalto, ma
con loro danno. Dentro v'era Fabrizio
Colonna, Ugo di Cardona con altri capitani,
i quali, conoscendo di poter poco
lungamente resistere, massimamente perchè
il popolo s'era mosso a sedizione,
cominciarono a trattar d'accordo. Ma,
ossia che intanto si rallentasse la guardia
della città, o che qualche traditore, giudicando
di farsi benevoli gli assedianti,
gl'invitasse a salir per le mura <span class="fnote">[Buonaccorsi, Giovio, Guicciardini, Sardi.]</span>, certo
è che nel dì 24 di luglio entrarono i
Franzesi furibondi per un bastione nella
misera città, e le diedero il sacco, colla
strage, chi dice fin di otto mila persone,
e chi di sole tre mila. Il Buonaccorsi,
forse più veritiero degli altri, parla solo
di due mila. Non si può leggere senza
orrore la crudeltà usata dai vincitori, che
non contenti, in tal congiuntura, dell'avere
de' cittadini e de' sacri arredi delle
chiese, sfogarono la lor libidine sopra le
donne d'ogni condizione, senza neppur
risparmiare le consecrate a Dio, con essersi
trovate alcune che, per non soggiacere
alla lor violenza, si precipitarono
nel fiume e ne' pozzi. Non poche d'esse
furono condotte prigioni, e vendute poscia
in Roma. Il duca Valentino, che coi
Franzesi si trovava a quella impresa,
fattane una scelta di quaranta delle più
belle, le ritenne per sè, per non essere
da meno de' Turchi.
</p>

<p>
La disavventura di Capoa tal terrore
mise nelle altre città del regno, che quasi
niuna si attentò di far da lì innanzi resistenza,
ed ognuna mandò le chiavi incontro
all'esercito vittorioso. Il re Federigo,
scorgendo già il popolo di Napoli
tumultuante e disposto a ricevere un
nuovo principe, si ritirò in Castel Nuovo.
Laonde la città inviò subito a trattare la resa,
che fu accettata a mani baciate, con obbligar
nondimeno i Napoletani allo sborso
di sessanta mila ducati d'oro. Non mantenne
dipoi l'Aubigny questi patti, perchè da
lì a qualche tempo impose una taglia di
altri cento mila ducati in pena della ribellion
<span class="pagenum" id="Page_188">[188]</span>
fatta a Carlo VIII, che questa
bagattella gli dovette scappar di mente
quando fece la convenzion suddetta. Non
passarono molti giorni che l'infelice re
Federigo capitolò coll'Aubigny di consegnargli
tutte le fortezze che si teneano per
lui, con riserbarsi solamente per sei mesi
l'isola e rocca d'Ischia, e di poter non solo
portar seco ogni suo avere, a riserva
delle artiglierie, ma anche andarsene liberamente
ovunque a lui fosse in grado.
Tanto era l'odio ch'egli avea conceputo
contra del re Cattolico pel tradimento e
per l'oppressione a lui fatta, che elesse
piuttosto di passare in Francia e di rimettersi
alla conosciuta generosità di
quel re, che di fidarsi mai più di chi egli
avea sperimentato troppo infedele. Impetrato
dunque un salvocondotto, e lasciati
andare al servigio di Consalvo,
Prospero e Fabrizio Colonnesi, che egli
avea riscattati, con cinque galee sottili
fu condotto in Francia, dove sulle prime
freddamente accollo dal re Lodovico,
poscia fu provveduto della ducea d'Angiò
con rendita di trenta mila ducati, dove
poi nel dì 9 di settembre 1504 diede
fine al suo vivere. Non istette in questo
mentre punto in ozio <i>Consalvo Fernandez</i>,
chiamato il <i>gran capitano</i>, perciocchè si
impadronì di tutte quante le terre destinate
al re Cattolico suo signore in Puglia
e Calabria. La sola città di Taranto fece
una gagliardia difesa. Colà, sul primo avvicinamento
delle armi nemiche, avea il
re Federigo inviato, come in un luogo
di ricovero, <i>don Ferrante</i> suo primogenito,
duca di Calabria, appellato da alcuni
con errore don Alfonso, fidandolo a don
Giovanni di Ghevara conte di Potenza; e
fattogli poi sapere che, in caso di disgrazie,
andasse a trovarlo in Francia. Perduta
infine la speranza di soccorso, convennero
i rettori di Taranto di dar quella
forte città a Consalvo, facendolo prima
giurare sull'ostia consacrata di lasciare
in libertà il giovinetto duca di Calabria.
Ma Consalvo, in cui prevaleva più l'interesse
del re Ferdinando che il timor
<span class="pagenum" id="Page_189">[189]</span>
di Dio, ritenne il duca, non senza grande
infamia del nome suo, e col tempo lo
inviò in Ispagna, dove, come in una libera
ed onorata prigione, dopo aver avuto
due mogli (che, perchè sterili gli furono
date, niuna prole lasciarono di sè), diede
fine al suo vivere nel 1550. <i>Alfonso</i> secondogenito
del re Federigo, passato col
padre in Francia, terminò i suoi giorni
in Grenoble nel 1545 con sospetto di
veleno. E <i>Cesare</i> terzogenito, ritiratosi a
Ferrara, quivi anche egli in età d'anni
diciotto cessò di vivere.
</p>

<p>
Di tempo sì favorevole si servì ancora
il <i>pontefice Alessandro</i> per abbattere
le nobili case de' Colonnesi e Savelli, che
s'erano dichiarati in favore di Federigo
re di Napoli. Fulminate prima contra di
essi tutte le pene spirituali e temporali,
mosse guerra alle lor terre, e, portatosi
in persona all'assedio di Sermoneta, commise,
come ha Giovanni Burcardo nel
suo Diario <span class="fnote">[Raynaldus, Annal. Eccl.]</span>, <i>tutta la camera sua e tutto
il palagio e i negozi occorrenti a donna
Lucrezia Borgia sua figliuola, la quale,
nel tempo di tale assenza abitò le camere
del papa. E diedele autorità d'aprire le
lettere sue; e se occorresse alcuna cosa
ardua, avesse il consiglio dei cardinali di
Lisbona e d'altri, ch'ella potesse perciò
chiamare a sè.</i> Questa maniera di governo
se facesse onore al papa, poco ci vuole
per conoscerlo. Vennero all'ubbidienza
sua tutte le terre di que' baroni; per le
quali vane vittorie insuperbito, e insieme
dimentico dell'ufficio apostolico, e delle
minaccie di morte a lui fatte dal cielo
nell'anno precedente, lasciò la briglia
ad ogni sfrenata licenza. Continuò parimente
il duca Valentino la guerra contro
di Piombino, ed avendo spedito colà
Vitellozzo e Gian-Paolo Baglione con
nuove genti, questo bastò ad intimidire
sì fattamente <i>Jacopo d'Appiano</i>, signore
di quella terra, che, lasciato ivi buon
presidio, se ne ritirò, per andare in Francia
ad implorare gli effetti della protezione
di quel re, già a lui accordata. Ma
<span class="pagenum" id="Page_190">[190]</span>
andò indarno, perchè al re maggiormente
premeva di soddisfare alle premure del
papa, da cui molto potea sperare, e molto
ancora temere. In questo mezzo, per opera
di Pandolfo Petrucci da Siena, si
arrendè quella terra, e poscia la fortezza
al suddetto duca. Diede fine al corso di
sua vita nell'anno presente <i>Agostino Barbarigo
</i>doge di Venezia, e a lui succedette,
a dì 5 d'ottobre, <i>Leonardo Loredano</i>.
Trovavasi allora la veneta repubblica
in non pochi affanni per la guerra
col Turco, il quale ogni dì più insolentiva,
e non meno in Grecia che in Ungheria
sempre più s'ingrandiva alle spese de' cristiani.
Erasi ben fatta lega fra essa repubblica,
il papa, i re di Francia, Aragona ed
Inghilterra, e con altri sovrani contro quel
comune nemico; ma, attendendo ognun
d'essi a' proprii comodi e vantaggi, e nulla
avendo operato una bella flotta di Portoghesi
che venne apposta nei mari di
Levante, convenne a' Veneziani di sostener
soli tutto il peso della difesa delle
lor terre e dell'Italia. Nè si dee tacere,
che trovandosi in Pavia la nobile biblioteca
dei duchi di Milano, ricca di antichi
e preziosi manoscritti, circa questi tempi,
per ordine del re Lodovico, fu trasportata
a Bles in Francia. Di questo spoglio,
e d'altri di antiche scritture, indarno si
lagnò la povera Lombardia.
</p>

<hr />
</div>

<div class="chapter">
<h2 class="hidden" id="MDII">MDII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Alessandro VI</span> papa 11.</td>
  </tr>
  <tr>
    <td><span class="smcap">Massimiliano I</span> re de' Romani 10.</td>
  </tr>
</table>

<p>
Quanto più andava crescendo in potenza
il <i>duca Valentino</i>, tanto più s'aumentava
in lui la brama di nuovi acquisti,
secondato in ciò dal papa suo padre,
che nulla più meditava e sospirava che
di formare in lui un gran principe in
Italia. Non avea esso pontefice meno
amore e premura per l'ingrandimento
di <i>Lucrezia</i> sua figlia; e però con forti
maneggi fatti alla corte del re Cristianissimo
fin l'anno precedente, e col mezzo
<span class="pagenum" id="Page_191">[191]</span>
specialmente del <i>cardinal di Roano</i>, che
era, per concessione d'esso Alessandro,
come un secondo papa in Francia, avea
indotto quel re a proporre e a far seguire
l'accasamento della stessa Lucrezia
con don <i>Alfonso d'Este</i>, primogenito
di <i>Ercole I</i> duca di Ferrara. Tante
batterie furono adoperate per questo
affare, con far soprattutto i mediatori
conoscere che questo parentado portava
seco l'assicurarsi dall'ambizione e dalle
armi del duca Valentino (seppure, come
dice il Guicciardino, contro tanta perfidia
era bastante sicurtà alcuna), che gli
Estensi condiscesero a tali nozze. Portò
ella in dote cento mila ducati d'oro
contanti, immense gioie e suppellettili,
colla giunta ancora delle terre di Cento
e della Pieve, cedute al duca di Ferrara,
oltre ad altri vantaggi della casa d'Este.
Gran solennità si fecero per questo in
Roma e Ferrara, nella qual città entrò
essa principessa nel dì 2 di febbraio.
Quanto al duca Valentino, amoreggiava
egli forte il ducato d'Urbino; ma essendo
il <i>duca Guidubaldo</i> ubbidientissimo
in tutto al papa, e per le sue belle doti
quasi adorato da' suoi popoli, nè pretesto
si trovava, nè facilità appariva di
poterlo spogliare di quegli Stati. Si rivolse
dunque l'iniquo Borgia ai tradimenti <span class="fnote">[Raphael Volaterranus. Guicciardini. Buonaccorsi.
Bembo, ed altri.]</span>.
Portatosi a Nocera con poderoso
esercito, e fingendo di voler assalire
lo Stato di Camerino, fece richiesta di
artiglierie e di genti d'armi al duca d'Urbino.
Tutto gli fu dato, perchè troppo
pericoloso si considerò il negarlo. Ciò
fatto, con tutta celerità s'impadronì di
Cagli, e continuò la marcia alla volta di
Urbino, dove il disarmato duca Guidubaldo,
con <i>Francesco Maria della Rovere</i>,
suo nipote, ad altro non pensò che a
salvare la vita, abbandonato tutto. Se ne
fuggì egli travestito; e, benchè inseguito,
ebbe la fortuna di potersi infine ritirare
a Mantova, dove poco prima era giunta
la <i>duchessa Isabella</i> sua moglie, sorella
<span class="pagenum" id="Page_192">[192]</span>
di <i>Francesco II marchese</i> d'essa Mantova,
la quale, dopo avere accompagnato a
Ferrara <i>Lucrezia Borgia</i>, colà s'era portata
per visitare il fratello. Con queste
arti fece acquisto il duca Valentino di
quattro città e di trecento castella componenti
quel ducato.
</p>

<p>
Gran rumore per tutta Italia fece
un'azione sì proditoria, niuno tenendosi
più sicuro dalle insidie di costui, il
quale, ito poscia contra di Camerino,
mentre andava trattando d'accordo con
<i>Giulio da Varano</i> signore di quella città,
ebbe con inganni maniera d'entrare in
essa città. Imprigionato Giulio con due
suoi figliuoli, da lì a non molto lo spietato
Valentino, con farli strozzare, se ne
sbrigò. Fu ancora da' Fiorentini creduto
che lo stesso Borgia e il papa avessero
mano nelle rivoluzioni che accaddero
nel presente anno in Toscana; dappoichè
il re di Francia non avea acconsentito
che lo stesso Borgia divenisse signor di
Pisa. Vogliosi sempre essi Fiorentini di
ricuperar quella città, altro mezzo più
non conosceano che di vincerla colla fame.
Però, venuta la primavera, andarono
a dare il guasto alle biade del territorio
di quella città, e quindi posero il campo
a Vico Pisano, tolto loro poco innanzi
per tradimento di alcuni soldati. Ma eccoti
muoversi a ribellione il popolo di
Arezzo, che tenea segreta corrispondenza
con <i>Vitellozzo Vitelli</i>, signore di Città di
Castello, il quale non tardò ad accorrere
colà, e ad imprendere l'assedio della
cittadella. Ed ancor questa, perchè non
venne mai sufficiente aiuto da' Fiorentini,
costretta fu ad arrendersi, dopo di che
fu smantellata. Con Vitellozzo erano congiunti
<i>Gian-Paolo Baglione</i>, principal
direttore della città di Perugia, <i>Fabio
Orsino</i>, il <i>cardinale</i> e <i>Pietro de Medici
</i>fuorusciti di Firenze, e <i>Pandolfo Petrucci</i>,
che era come signor di Siena. Impadronironsi
costoro dopo Arezzo anche di
Castiglione Aretino, della città di Cortona,
d'Anghiari, di Borgo San Sepolcro
e di altri luoghi. Sarebbe andata più
<span class="pagenum" id="Page_193">[193]</span>
innanzi questa tempesta, se i Fiorentini
non avessero fatto ricorso al re di Francia,
rappresentandogli come procedenti
dall'avidità del papa e di suo figlio sì
fatte novità, e facendogli costare il pericolo
che soprastava anche agli Stati del
medesimo re in Italia, se si lasciava andar
troppo innanzi l'ingrandimento del
Borgia. Per questo, e insieme pel danaro,
la cui virtù suole aver tanta efficacia, il
re Lodovico XII non solamente fece
comandare al Valentino e agli altri suoi
aderenti che desistessero dalle offese dei
Fiorentini, ma anche spedì alcune compagnie
di genti d'armi in Toscana, lo
aspetto delle quali fece ritornar in breve
Arezzo e le altre terre perdute all'ubbidienza
di Firenze.
</p>

<p>
Furono cagione questi movimenti, e
gl'imbrogli del regno di Napoli, de' quali
parleremo fra poco, che il re Lodovico
tornasse in Italia, portando seco non
lieve sdegno contra del papa e del duca
Valentino. Concorsero ad Asti e a Milano
varii principi e signori d'Italia; e
siccome tutti erano in sospetto di ulteriori
disegni di esso Borgia, così aggiunsero
legna al fuoco. Già s'aspettava
ognuno di mirar l'armi del re volte alla
depression del Valentino. Ma così ben
seppe maneggiarsi il papa, che, mitigato
l'animo del re, questi ad altro non attese
dipoi che a far guerra in regno di
Napoli, restando deluse le speranze di
tutti i potentati. Era questa guerra insorta
fin l'anno precedente; perchè, appena
furono entrati in possesso Franzesi
e Spagnuoli della porzione lor destinata,
che si venne a contesa fra loro
per li confini. <i>Consalvo</i> tacque, finchè si
fu impadronito di Taranto; ma poi,
sfoderate le pretensioni del re Cattolico,
cacciò improvvisamente dalla Tripalda
e da altri luoghi i presidii franzesi, e si
appropriò la Basilicata. Perchè s'era
per le malattie estenuata di molto l'armata
franzese, il <i>duca di Nemours</i> vicerè
giudicò meglio di trattar colle buone, e
di stabilire una tregua col gran capitano
<span class="pagenum" id="Page_194">[194]</span>
sino all'agosto dell'anno presente,
contentandosi che pro interim si dividesse
fra loro la dogana di Foggia e il
Capitanato, e si ritirassero i Franzesi
dal principato. Ma, cresciute dipoi le
forze del vicerè per le genti inviategli
dal re Lodovico, nel mese di giugno
diede l'Aubigny principio alle ostilità
manifeste contro gli Spagnuoli. E, dopo
avere occupato tutto il Capitanato, si
accampò a Canosa, e l'ebbe infine a
patti. Inferiore in possanza trovandosi
allora Consalvo, si ritirò a Barletta, restando
ivi sprovveduto di vettovaglie e
danari. Se avessero saputo i Franzesi
profittar di questa sua debolezza, forse
sbrigavano le lor faccende in quel regno.
Attesero essi a insignorirsi della Puglia
e Calabria; presero Cosenza, e le diedero
il sacco; venuto colà soccorso dalla
Sicilia, lo misero in rotta. Tale prosperità
dell'armi rendè poi negligente il re
di Francia a sostener con vigore la sua
fortuna nel regno di Napoli, e ad altro
non pensò se non a tornarsene di là dai
monti.
</p>

<p>
Era ito travestito e con pochi cavalli
per la posta il duca Valentino ad inchinare
esso re a Milano; e siccome gli
stava bene la lingua in bocca, tanto seppe
dir per dar buon colore alle malvagie
sue azioni passate, e tanto commendò la
svisceratezza del papa verso la corona
di Francia, che riguadagnò l'affetto e la
protezione del re: il che recò non poco
spavento a Vitellozzo, al Baglione, a
Giovanni Bentivoglio, a Pandolfo Petrucci,
ad <i>Oliverotto da Fermo</i>, che s'era,
con uccidere Giovanni suo zio, fatto
signore di quella città, e a Paolo Orsino.
Nè tardò molto il Valentino a richiedere
colle minaccie la signoria di Bologna. Il
perchè, scorgendo ognun d'essi di trovarsi
giornalmente esposti alle insidie
e all'ambizione del duca Valentino, fecero
lega insieme contra di lui. Richiamarono
da Venezia <i>Guidubaldo duca</i> di
Urbino, e dall'Aquila <i>Giovanni da Varano</i>,
figlio dell'esimio signor di Camerino,
<span class="pagenum" id="Page_195">[195]</span>
con ricuperar dipoi quasi tutte
quelle contrade: il che frastornò le idee
del Borgia sopra Bologna. Ma inteso
avere avuto ordine lo Sciomonte, generale
del re Lodovico, di assistere ad esso
duca Valentino, e che aveano da calare
tre mila Svizzeri assoldati da esso Borgia;
cadaun di que' collegati scorato
cominciò a pensare alle cose proprie, e
a trattar separatamente di concordia
con chi pur sapeano nulla aver più a
cuore che la loro rovina. Non si può
esprimere quante dolci parole, quante
belle promesse usasse verso ognun di
essi il perfido duca. A questo amo si lasciarono
prendere tutti, e seguì accordo
con lui, approvato dal papa. Perchè
Bologna era osso duro, contentossi il
Valentino di far lega con Giovanni Bentivoglio,
e col reggimento di quella città,
la quale con nuovo accordo (se pur due
furono quegli accordi) si obbligò di
pagargli per otto anni dodici mila ducati
d'oro l'anno, a titolo di condotta di
cento uomini d'armi, e di fornirlo per
un anno di cento altri uomini d'armi e
di ducento balestrieri a cavallo. Paolo
Orsino, il duca di Gravina, Vitellozzo
ed Oliverotto, incantati dalle lusinghe e
carezze del Borgia, tornarono agli stipendii
di lui. Dopo di che colle lor forze
costrinsero il duca Guidubaldo e il Varano
impauriti ad abbandonar di nuovo
i loro Stati d'Urbino e Camerino, che
tornarono in potere del Borgia <span class="fnote">[Guicciardini. Sardi. Paulus de Clericis.
Carmelita, in Annal. MSS. Raphael Volaterranus,
et alii.]</span>. Per
ordine di lui andarono poscia questi
condottieri a mettere il campo a Sinigaglia,
città di <i>Francesco Maria della Rovere
</i>prefetto di Roma, e la forzarono
alla resa. Per li quali servigi si aspettavano
forse qualche gran ricompensa dal
Valentino, ma l'ottennero ben diversa
dalla loro immaginazione. Imperocchè,
venuto costui a quella città, da cui prima
avea ordinato che uscissero le loro genti,
e chiamati a parlamento i suddetti <i>Paolo
<span class="pagenum" id="Page_196">[196]</span>
Orsino, il duca di Gravina, Vitellozzo,
Oliverotto, Lodovico da Todi</i> ed altri,
fece lor mettere le mani addosso; e nel
giorno seguente, ultimo dell'anno presente
(il Sardi scrive che fu nel primo
dell'anno appresso), furono strangolati
in una camera esso Vitellozzo e Oliverotto.
Uscito in questo mentre il Valentino
per la rocca colle sue milizie,
piombò all'improvviso addosso a quelle
degl'imprigionati signori, e tolse loro
armi e cavalli. Ne restarono assai morti,
e più feriti, e il resto si sbandò. <i>Pandolfo
Petrucci</i>, che non era entrato in gabbia,
ebbe la fortuna di salvarsi. Alla misera
Sinigaglia fu dato il sacco. Con queste
scelleraggini compiè il detestabil Valentino
l'anno presente, non senza orrore
e terrore dell'Italia tutta. Or vatti a fidar
di tiranni.
</p>

<hr />
</div>

<div class="chapter">
<h2 class="hidden" id="MDIII">MDIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="smcap lowercase">MDIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Pio III</span> papa 1.</td>
  </tr>
  <tr>
    <td><span class="smcap">Giulio II</span> papa 1.</td>
  </tr>
  <tr>
    <td><span class="smcap">Massimiliano I</span> re de' Romani 11.</td>
  </tr>
</table>

<p>
Ricco di novità gravissime fu l'anno
presente, e non meno di tradimenti, che
erano alla moda in questi tempi. Non sì
tosto ebbe il <i>duca Valentino</i> oppressi in
Sinigaglia i due Orsini cogli altri condottieri,
che ne spedì l'avviso a papa Alessandro.
Aveva questi fatta dianzi una solenne,
ma canina, pace con tutti gli Orsini;
ed inteso poi come felicemente fossero
riuscite le insidie tese a que' condottieri
d'armi, tenendo in petto cotal
notizia, sotto colore d'alcune faccende,
chiamò a palazzo il <i>cardinale Giambatista
Orsino</i>, ed, appena giunto, il fece far
prigione e metterlo nella torre Borgia <span class="fnote">[Sabellicus. Raphael Volaterranus. Bembus.
Guicciardini, ed altri.]</span>.
Nello stesso tempo, per ordine
suo, furono presi <i>Rinaldo Orsino</i> arcivescovo
di Firenze, il <i>protonotario Orsino</i> ed
altri di quella nobil casa. Avuti poi i segnali
delle fortezze e terre de' medesimi,
<span class="pagenum" id="Page_197">[197]</span>
mandò a prenderne il possesso. Durò la
prigionia dell'infelice tradito cardinale
sino al febbraio, in cui la morte il liberò
non solo da essa, ma da tutti i guai del
mondo; e voce comune fu che il veleno
gli avesse abbreviata la vita, benchè il
papa facesse portarlo scoperto alla sepoltura,
per farlo credere morto di naturale
infermità. Così il duca Valentino, andando
ben d'accordo con lui, dacchè intese
la cattura di esso cardinale, trovandosi
a Castel della Pieve, si sbrigò col laccio
di <i>Paolo Orsino</i> e di <i>Francesco duca</i> di
Gravina della medesima famiglia, il qual
ultimo nondimeno altri fanno morto prima.
Erasi il Valentino, senza perdere
tempo, portato a Città di Castello, e trovato
che ne erano fuggiti tutti quei della
casa Vitelli, se ne impadronì. Altrettanto
fece di Perugia, dacchè <i>Gian-Paolo dei
Baglioni</i>, il quale, più accorto degli altri,
s'era guardato dalla trappola di Sinigaglia,
nol volle aspettare nella patria sua.
Quindi sempre più avido il Borgia si avvisò
di tentare la città di Siena, facendo
sapere a quel popolo che cacciassero <i>Pandolfo
Petrucci</i>, come nemico suo; e senza
aspettare risposta, s'inoltrò a Sartiano e
a Buonconvento, occupando que' luoghi
con altre castella. Il bello era che nel
medesimo tempo tanto egli che il papa
scrivevano al Petrucci delle lettere le più
dolci e piene d'affezione che mai si leggessero.
Gran bisbiglio e timore insorse
per questo in Siena; ma Pandolfo, per
bene del pubblico suo ritiratosi a Pisa,
tentò di levare al Valentino i pretesti di
passare a maggiori insulti. Nè questi veramente
osò di più, tra perchè Siena,
città forte di gran popolazione, si faceva
assai rispettare, e perchè essendo accorso
<i>Gian-Giordano Orsino</i> duca di Bracciano
con gli altri di sua casa, sottratti alla
perfidia Borgia, e coi Savelli a difendere
il resto delle lor terre, il pontefice richiamò
il figlio colle sue truppe a Roma.
Andò il Valentino, mosse guerra a quei
baroni, senza riguardo sulle prime ad
esso duca di Bracciano, che era sotto la
<span class="pagenum" id="Page_198">[198]</span>
protezione del re di Francia, e senza rispetto
al <i>conte di Pitigliano</i>, che era ai
servigi della repubblica di Venezia. A
riserva di Bracciano e di Vicovaro, prese
tutto. Ma fattosi udire per tanti acquisti
e tradimenti il risentimento del re Cristianissimo,
si mise in trattato quella pendenza
fra il papa e i ministri del re, i
quali per altre cagioni erano insospettiti,
anzi disgustati forte del medesimo pontefice,
siccome consapevoli del proverbio
che allora correva: cioè, <i>che il papa non
faceva mai quello che diceva; e il Valentino
non diceva mai quello che faceva</i>.
</p>

<p>
Ancorchè il papa per suoi fini politici
licenziasse allora gran parte delle
sue genti, pure il duca Valentino secretamente
molte ne raccoglieva, gravido
sempre di più grandiose idee. Dava di
grandi sospetti a' Sanesi e Fiorentini,
aspirava al dominio di Pisa. Cercava
anche il papa di tirare i cardinali a consentire
che si desse al figlio il titolo di re
della Romagna, Marca ed Umbria. E
giacchè era a lui riuscito di abbattere
Colonnesi, Orsini e Savelli, principali
baroni di Roma, stavano gli altri minori
in continuo sospetto e timore dell'infedeltà
ed ambizione della regnante casa
Borgia, in guisa che molti ancora per
loro meglio si assentarono; quando la
morte, che sovente sconcerta o concerta
le cose de' mortali, venne a fare impensatamente
scena nuova. Cadde malato papa
Alessandro, e nel dì 18 di agosto fu chiamato
da Dio a rendere conto della vita tanto
scandalosa da lui menata non men prima
che durante il pontificato suo. Talmente
divulgata e radicata si è la voce che egli
morisse avvelenato, che non sì facilmente
si potrà svellere dalla mente di chi specialmente
inclina in tutti gli avvenimenti
alla malizia. Così parlano il Guicciardini,
il Volaterrano, il Giovio, il Bembo, per tacere
di tant'altri. Dicono che in una cena
preparata, per cagione de' caldi eccessivi,
in una vigna, essendo approntati alcuni
fiaschi di vino con veleno, per iscacciar
dal mondo <i>Adriano cardinale di Corneto</i>
<span class="pagenum" id="Page_199">[199]</span>
(esecranda iniquità, esercitata già verso
altri porporati ricchissimi, per ingoiar
le loro facoltà e molto più sopra i nemici
per vendicarsi), cambiati inavvertentemente
essi fiaschi, toccasse il malefico
beveraggio al papa stesso. Diede maggior
fomento a questa fama l'essere sopraggiunta
nel tempo stesso a due altri di
que' commensali, cioè al <i>duca Valentino</i>
e al sopraddetto cardinal di Corneto, una
mortale infermità, che essi poi superarono
con potenti rimedii e col vigore dell'età
lor giovanile; ma non già il papa, a
cui nel medesimo tempo fecero guerra
settantadue anni di sua età, avvegnachè
egli per la sua robustezza senile si promettesse
molto più lunga carriera di
vita. Ma, quel che finì di persuadere alla
gente che il veleno avesse liberata la
Chiesa di Dio da questo mal arnese, fu
che il corpo suo, esposto alla vista di
ognuno, comparve gonfio, troppo sfigurato
e puzzolente: lo che fu attribuito
all'attività del micidiale ingrediente.
</p>

<p>
Ora qui convien distinguere due
punti, malamente confusi dal giudizio del
volgo. Il primo è che veramente dovette
succedere quella scena, e che in essa, per
malizia del Valentino, restò avvelenato il
cardinal di Corneto, e per balordaggine
dello scalco anche il duca Valentino. Non
si può mettere in dubbio l'infermità dell'uno
e dell'altro, nè si dee dare una
mentita al Giovio, il quale nella Vita di
Consalvo scrive d'aver saputo dalla
bocca del medesimo cardinal di Corneto,
come egli restò allora avvelenato, con
aver poi perduta tutta la pelle. Ma per
conto del papa, o egli non intervenne a
quella cena, o, seppur vi fu, a lui non
toccò di quella mortifera bevanda. Secondo
il Volaterrano <span class="fnote">[Volaterranus.]</span>, la diceria del
veleno dato anche al pontefice si sparse
<i>incerto auctore</i>. Odorico Rinaldi <span class="fnote">[Raynaldus, Annal. Eccl.]</span>
produce un Diario romano manuscritto,
da cui papa Alessandro nel dì 12 di agosto
fu preso da febbre; che <i>nel dì 15 di
<span class="pagenum" id="Page_200">[200]</span>
agosto gli furono cavate tredici once di
sangue, o circa, e sopravvenne la febbre
terzana.</i> Nel dì 17 prese medicina. Nel
dì 18 passò all'altra vita, probabilmente
per una di quelle terzane perniciose che
anche a' dì nostri o nella quinta o nella settima
portano via gl'infermi, se ad esse non
si taglia il corso colla china, l'uso della
quale in quel secolo era ignoto all'Europa.
Aggiungasi quanto lasciò scritto
Alessandro Sardi, contemporaneo del
Guicciardini e del Giovio, nella Storia
che si conserva manuscritta nella libreria
estense. Dopo aver egli accennata la fama
del veleno, seguita a dire <span class="fnote">[Sardi, Istoria MS.]</span>: <i>Ma Beltrando
Costabile, che allora era ambasciatore
del duca Ercole di Ferrara in Roma,
e Niccolò Boncane Fiorentino, amico intrinseco
del gonfaloniere Soderino, con dieci
lettere in cinque diversi giorni da loro
scritte al duca e al cardinale da Este, e
lette da noi, mostrano la morte del papa,
succeduta in otto giorni per febbre terzana,
in quel tempo estivo regnante in Roma,
dalla quale egli il decimo giorno di agosto
assalito, nè mitigata per apertura di vena,
nè rinfrescata per manna presa, spirò la
sera che dicemmo. Poi per la subbullizione
del sangue putrefatto in que' giorni restando
il cadavero annerito e gonfio, sorse
la fama del veleno da chi non conobbe
la causa di quegli effetti</i>. Basta questo
per abbattere l'insussistente voce, sparsa
allora intorno alla morte di questo pontefice.
La corte di Ferrara, dove era una
di lui figlia, si può credere che fosse
molto ben informata di questi affari.
</p>

<p>
Non lascia Raffaello Volaterrano di
rappresentare ciò che di lodevole si osservò
in <i>Alessandro VI</i>, il suo ingegno, la
sua memoria, l'eloquenza in persuadere,
la destrezza in governare, con altre doti
spettanti ad un principe, ma che sovente
non si ricordava d'essere principe cristiano,
e, quel ch'è più, pontefice vicario
di Cristo. Certo è, tanti essere stati i suoi
vizii, tante le sue azioni malvage d'impudicizia,
d'infedeltà, di crudeltà, d'ambizione,
<span class="pagenum" id="Page_201">[201]</span>
delle quali parlano tante storie,
e che lo stesso Volaterrano non dissimulò,
che il pontificato suo resterà in una deplorabil
memoria per tutti i secoli avvenire.
Roma perciò era divenuta una sentina di
iniquità; niuno vi si trovava sicuro, perchè
piena di soldati e di sgherri, a' quali
tutto veniva permesso. Guai se alcuno
sparlava: dappertutto erano spie, e una
menoma parola costava la vita. Quanto
poi patisse la religione (non già ne' dommi,
che Dio questi ha preservato sempre e
preserverà, ma nella disciplina) per tanti
scandali, per le indulgenze allora più
che mai messe all'incanto, e per li benefizii
che, secondo il Bembo, si vendevano,
e per altre biasimevoli invenzioni di cavar
danaro, affine di far guerra ed ingrandire
l'iniquissimo suo figlio Cesare
Borgia: tutti i buoni lo conobbero allora,
con dolersene indarno. E maggiormente
si conobbe da lì a qualche anno, pel pretesto
che di là presero le nuove eresie.
Nulla io dico qui che non dicano tante
altre storie manuscritte e stampate: e
nulla appunto da me si dice in paragone
del tanto che altri ne scrissero. Fortuna
che in questa mutazione di cose si trovasse
gravemente infermo il duca Valentino,
perchè non gli mancavano forze,
volontà e coraggio per tentar cose grandi,
ed accrescere od assodare la sua potenza.
Non s'era mai aspettato costui un
sì strano contrattempo. Contuttociò anche
in quello stato ebbe tanta libertà di
mente, che si assicurò di tutte le ricchezze
del padre, e chiamò a Roma tutte le
sue soldatesche, sperando per tal via di
costringere il sacro collegio a creare un
papa ben affetto a lui, contando egli specialmente
sopra i tanti cardinali spagnuoli
creati dal padre suo. E perciocchè
non sì tosto s'udì la morte del papa,
che tutti i baroni romani fuggiti o disgustati
ripigliarono l'armi, tanto per ricuperar
le lor terre, quanto per vendicarsi
del barbaro e disleale duca Valentino,
egli si pacificò coi Colonnesi, restituendo
loro le terre occupate; e cominciò
<span class="pagenum" id="Page_202">[202]</span>
a trattare coi ministri di Francia e
Spagna, cadaun de' quali si studiava di
tirarlo dalla sua, sì per essere assistito
da lui nella guerra di Napoli, che per
averlo favorevole nell'elezione del nuovo
papa. Conchiuse egli dipoi co' soli Franzesi,
perchè l'esercito loro s'era avvicinato
a Roma, ed avea promessa la protezione
del re a lui e agli Stati da lui
posseduti. Promise anch'egli, all'incontro,
di militar colle sue squadre in favore del
re per l'impresa di Napoli.
</p>

<p>
Intanto erano in armi gli Orsini ed
altri baroni romani. I <i>Vitelli</i> se ne ritornarono
a Città di Castello. A <i>Gian-Paolo
Baglione</i> riuscì colla forza e coll'aiuto
de' Fiorentini di rientrare in Perugia.
Quei di Piombino richiamarono l'antico
lor signore <i>Jacopo di Appiano</i>. Si mossero
eziandio il<i> duca d'Urbino, i signori
di Camerino, Pesaro</i> e <i>Sinigaglia</i>, per ricuperare
i loro Stati. Ora trovandosi
Roma in gran discordia per la commozion
de' baroni, per le milizie del duca
Valentino che aveano fatto degl'insulti
ai cardinali ed occupavano il Vaticano,
ma vieppiù per le armate franzesi e spagnuole
che erano accorse a quelle vicinanze,
tutte in apparenza per sostenere
la libertà nell'elezion del novello pontefice:
ai maneggi de' cardinali, che andavano
tenendo le lor sessioni nella Minerva,
riuscì di far uscire di Roma il
Valentino colle sue truppe, e d'indurre
gli eserciti stranieri a fermarsi otto miglia
lungi da quella nobilissima città. Era
con somma fretta accorso da Francia
<i>Giorgio di Ambosia</i> cardinale di Roano,
tutto voglioso della tiara pontifizia, e seco
avea condotto il <i>cardinal di Aragona</i> e
il <i>cardinale Ascanio Sforza</i>, cavato due
anni prima dalla prigione, con obbligo
di trattenersi in quella corte. Entrati i
cardinali in numero di trentasette in conclave,
si videro presto abortite le speranze
ambiziose del cardinal di Roano, e
nel dì 22 di settembre concorsero i voti
nella persona di <i>Francesco Piccolomini</i>
Sanese, diacono cardinale, ed arcivescovo
<span class="pagenum" id="Page_203">[203]</span>
eletto della patria sua, il qual prese il
nome di <i>Pio III</i>. Era egli della famiglia
Todeschina; ma papa Pio II l'avea innestato
nella sua, perchè figlio di Laodamia
sua sorella. Nel dì primo di ottobre fu
egli coronato; ma poco godè egli dell'onore,
poco di lui la Chiesa di Dio;
perciocchè nel dì 18 dello stesso ottobre,
a cagion di una piaga che avea nella
gamba, dopo soli ventisei giorni di pontificato,
passò a miglior vita, in età poco
più di sessantaquattro anni; nè mancò
sospetto di veleno: ciarla familiare nella
morte de' principi in que' secoli di tanta
ambizione ed iniquità. Gran perdita che
fu questa per la religione. L'integrità
della sua vita in tutti gli anni addietro,
la sua prudenza e il suo zelo faceano
sperar dei considerabili vantaggi alla
Chiesa di Dio. In fatti, appena salito sul
trono pontificio, attese a convocar tosto
un concilio generale per la riforma della
disciplina ecclesiastica, ancorchè, in vigore
de' capitoli saggiamente stabiliti nel
conclave, a ciò non fosse tenuto, se non
dopo due anni: il che fa conoscere che
neppure allora mancavano in Roma personaggi
zelanti dell'onore di Dio e del
ben della Chiesa. Se questo succedeva,
oh quanti mali, che poi sopravvennero
alla religione, si sarebbono forse impediti!
Abborriva ancora la guerra, e non meditava
se non consigli di pace. Però mancò
di vita con dispiacere di tutti i buoni.
Ne' pochi giorni del suo pontificato passò
a Roma da Nepi, ove s'era ritirato, il
duca Valentino, per congratularsi col papa,
e per acconciar seco i suoi interessi,
impetrato prima un salvocondotto. Ma
Gian-Paolo Baglione, che anch'egli quivi
si trovava, e gli Orsini, tutti ardendo di
voglia di vendicarsi di questo odiatissimo
tiranno, fatta raunata di gente, andarono
ad assalirlo. Ne seguirono morti e ferite;
e, prevalendo le forze degli Orsini, altro
scampo e ripiego non ebbe il Valentino
che di rifugiarsi nel palazzo del Vaticano.
Poscia o spontaneamente, o per consiglio
del papa, cercando maggior sicurezza, si
<span class="pagenum" id="Page_204">[204]</span>
ritirò in castello Sant'Angelo; il che
tenuto fu per un colpo della divina provvidenza,
affin di mettere fine alle ribalderie
di questo pestifero mostro; perchè
si dissiparono, a tale avviso, le genti sue,
e si squarciò tutta la sua potenza.
</p>

<p>
Dopo la morte di Pio III si seppe così
ben maneggiare il <i>cardinal Giuliano della
Rovere</i>, vescovo d'Ostia e penitenzier
maggiore, nato assai bassamente in Savona,
ma d'animo sommamente signorile,
e nipote di <i>papa Sisto IV</i>, che guadagnò
i voti di tutti i porporati, per le ragioni
che ne adduce il Guicciardini: laonde,
con maraviglia universale, restò, nel dì
primo di novembre, proclamato papa,
primachè si chiudesse il conclave, ed assunse
il nome di <i>Giulio II</i>. Concorrevano
in lui le doti d'uomo magnifico, di
gran mente ed accortezza, di non minor
coraggio e di lunga sperienza nelle cose
del mondo, col concetto ancora di persona
leale e veritiera. Conoscevano i migliori
abbondare in lui l'alterigia, e il genio
inquieto, bellicoso e vendicativo anche
delle offese immaginate; ma convenne
loro seguitar la corrente. Aveva anche
egli giurato di rimettere nel suo primiero
lustro la disciplina ecclesiastica, di raunare
il concilio generale, e di non far
guerra senza il consenso di due terzi del
sacro collegio. Come egli mantenesse la
parola, in breve ce ne accorgeremo. Non
potea certo crearsi pontefice, da cui fosse
più alieno l'animo del duca Valentino;
perciocchè fra <i>Roderigo</i>, che fu poi <i>Alessandro
VI</i> papa, suo padre, quando era
cardinale, ed esso Giuliano della Rovere
erano state nemicizie pubbliche e private,
talmente che un dì si strapazzarono con
tante villanie, che di peggio non avrebbe
operato qualsivoglia più insolente plebeo.
Per questa cagione esso cardinal Giuliano,
creato che fu papa il Borgia, di cui
aveva assai scandagliato il doppio e perverso
animo, destramente si ritirò ad Avignone
e in Francia, dove si guadagnò
l'affetto e la stima de' re <i>Carlo IX</i> e <i>Luigi
XII</i>. Nè, per quante esibizioni e carezze
<span class="pagenum" id="Page_205">[205]</span>
gli facesse papa Alessandro, mai volle ritornare
in Roma, solendo dire fra sè:
<i>Giuliano, Giuliano, non ti fidar del marrano</i>.
Contuttociò il novello pontefice, perchè
s'erano imbrogliati gli affari della
Romagna, e già egli meditava di ricuperar
gli Stati della Chiesa, giudicò bene di
far servire a' suoi disegni il medesimo
Valentino. Cavatolo perciò fuori di castello
Sant'Angelo, con varie promesse,
e col confermargli tutti i suoi titoli ed
onori, il trasse dalla sua. S'era, dissi, già
sconvolta la Romagna, perchè i Veneziani,
persuasi che starebbe meglio in mano
loro, o de' signori esclusi, quella provincia,
che in potere del Borgia, s'ingrossarono
di gente in Ravenna, da loro signoreggiata,
e tanto fecero, che si misero
in possesso di Faenza e della sua rocca.
Entrò in Forlì <i>Antonio Maria degli Ordelaffi</i>.
Rimisero in Rimini <i>Pandolfo Malatesta</i>;
poscia, fatto accordo con lui, ne
acquistarono il dominio. Tentarono Fano,
ma questa città tenne per la Chiesa. Si
impadronirono parimente di Porto Cesenatico,
di Sant'Arcangelo, e di altre assai
terre in quel d'Imola e Cesena, ed erano
dietro a mettere il piede anche in Forlì.
</p>

<p>
Solamente restarono in potere degli
uffiziali del Valentino le rocche o fortezze
di Cesena, di Forlì, di Bertinoro, d'Imola
e di Forlimpopoli. Sommamente increbbe
al papa il movimento de' Veneziani, conoscendo
quanto poi sarebbe malagevole
il trarre di mano alla lor possanza la
Romagna. E giacchè dall'un canto la
spedizione de' suoi oratori a Venezia, per
lamentarsi di quella occupazione, a nulla
giovò; e dall'altro ne' principii del suo
governo genti e danari gli mancavano
per farsi giustizia colle armi; giudicò
bene di spedir colà il duca Valentino,
colla speranza che la presenza di lui
potesse far mutare l'aspetto delle cose
in quelle contrade, seppur questo fu il
suo vero disegno. Andò il Valentino ad
imbarcarsi per passare alla Specia. Ma
eccoti sopraggiugnere il <i>cardinal Soderino</i>
e Francesco Remolino a chiedergli i segnali
<span class="pagenum" id="Page_206">[206]</span>
delle suddette fortezze, mostrando
essi mutata la risoluzion del papa per
sospetto che i Veneziani con esibizioni
larghe di danaro gli cavassero di mano
quelle fortezze. Ricusò il Borgia di consegnarli,
e però, d'ordine del papa, fu
ritenuto come prigione in una delle galee
pontificie. Cagion fu questo trattamento
ch'egli poi s'indusse a darli: cosa nondimeno
che a nulla servì, perchè ito con
essi l'<i>arcivescovo di Ragusi</i>, come commessario
apostolico, i castellani di quelle
fortezze negarono di consegnarle, se non
aveano altro ordine dal Valentino, posto
in luogo di libertà. Per questo fu condotto
esso Valentino a Roma, alloggiato
in palazzo, ed accarezzato dal papa, acciocchè
tal dimostrazione il facesse comparir
libero. Ma spedito dal Valentino
Pietro d'Oviedo suo familiare a que' castellani
con ordine di lasciar le fortezze
ai ministri del papa, altro non potè impetrare
da don Diego Ramiro castellano
di Cesena, che se l'intendeva cogli altri,
se non che gli fu posto un laccio alla
gola, e tolta la vita, come a traditore
del suo signore. Ciò udito in Roma, fu
ristretto il Valentino in quella stessa torre
Borgia che era stata in addietro il ricettacolo
di tanti miseri caduti in mano della
sua barbarie. Produsse anche la sua depressione
che le genti spedite da lui innanzi
alla volta della Toscana furono
tra Cortona e Castiglione Aretino svaligiate
e disperse dai Fiorentini.
</p>

<p>
Bollì più che mai in quest'anno la
guerra fra gli Spagnuoli e Franzesi nel
regno di Napoli. A me non permette lo
istituto mio di darne se non un breve
ragguaglio. Erasi interposto <i>Filippo arciduca</i>,
marito di <i>Giovanna</i>, figliuola del
<i>re Cattolico Ferdinando</i>, per acconciar le
differenze insorte in quel regno; e gli
riuscì di stabilire una convenzione di
tregua o pace con <i>Luigi re di Francia</i>,
per la quale esso re addormentato non
attese più col vigore che occorreva a
sostenere i proprii interessi in quelle
contrade. Restò egli poscia deluso, perciocchè
<span class="pagenum" id="Page_207">[207]</span>
il re Cattolico fece intanto varii
preparamenti per continuare la guerra,
con poi disapprovare l'accordo fatto dal
genero. Però il gran capitano <i>Consalvo</i>,
senza ubbidire all'ordine venutogli dall'arciduca
di desistere dalle offese, seguitò
ad impiegare il suo senno, e i rinforzi
di gente che di mano in mano gli
andavano arrivando, contra dei Franzesi,
benchè sovente si trovasse inferiore ad
essi di forze. Varia era la fortuna della
guerra in quelle parti, grande la costanza
di Consalvo in sostenere Barletta.
Memorabile fu, fra le altre azioni, un
duello nel febbraio di quest'anno. Ossia
che ito un trombetta franzese a Barletta
per riscuotere alcun prigione, qualche
soldato italiano sparlasse de' Franzesi,
come scrive il Guicciardini; oppure (come
è più probabile, e fu scritto dal Sabellico
e dal Giovio) che scappasse detto
ad alcun Franzese di nulla stimare i soldati
italiani (ingiusta sentenza, in cui
anche oggidì prorompe chi non sa ben
pesare la situazion delle cose): certo è,
che volendo l'una e l'altra nazione sostenere
il suo decoro, per non dire la
maggioranza, ne seguì pubblica sfida fra
tredici uomini d'arme italiani scelti dalle
brigate di <i>Prospero</i> e <i>Fabrizio Colonna</i>,
militanti cogli Spagnuoli, ed altrettanti
dalla parte dei Franzesi, eletti dal duca
di Nemours. Il Giovio registra il nome
de' primi, tace per rispetto quel de' secondi.
La scommessa fu, che cadaun dei
vinti pagasse cento ducati d'oro, e perdesse
armi e cavalli. Alla vista degli eserciti
seguì il fiero combattimento a
Traili fra Andria e Quarata. Dichiarassi
la vittoria in favor degl'Italiani. Dal canto
dei Franzesi uno restò morto, e detto fu
che sel meritava, perchè, essendo da Asti,
avea prese le armi contro la propria nazione.
Gli altri quasi tutti feriti, perchè
seco non aveano portato il danaro pattuito
(tanta era la lor baldanza e vana fiducia
di vincere), furono menati prigioni a Barletta,
dove ben accolti e consolati da Consalvo,
dappoichè ebbero pagato, fu loro
<span class="pagenum" id="Page_208">[208]</span>
concesso licenza di tornarsene al campo
franzese per predicare ai lor nazionali
la moderazion della lingua, e il rispettar
gli uomini onorati e valorosi di qualsivoglia
nazione. Monsignore di Belcaire
vescovo di Metz si credette di poter qui
sminuire la riputazion degl'Italiani <span class="fnote">[Belcaire, Comment. Rer. Gallic., lib. 9.]</span>,
adducendo alcune particolarità toccate
dal Sabellico intorno a quel duello, quasichè
la frode, e non la virtù, avesse
guadagnata la pugna. Ma quel prelato
non s'intendeva del mestiere dell'armi;
e per la gloria degl'Italiani non occorre
rispondergli, se non che i giudici deputati
a quel conflitto dichiararono legittima
la vittoria; nè mai i vinti o i lor compagni
pretesero di darle taccia alcuna.
</p>

<p>
Venuti poscia per mare nuovi rinforzi
di gente a Consalvo tanto di Spagna
quanto di Germania, uscì vigoroso
in campagna. Prese Ruvo, lungi sette miglia
da Trani, con farvi prigione il <i>signor
della Palizza</i>. Nel qual tempo anche ad
<i>Ugo di Cardona</i> riuscì di dare una rotta
in Calabria all'Aubigny, che vi restò ferito.
Più strepitoso poi fu un fatto d'armi,
accaduto alla Cirignuola in Puglia nel
dì 28 di aprile dell'anno presente, in
cui lasciarono la vita circa tre mila
Franzesi, e da lì a non molto finì anche
di vivere il <i>duca di Nemours</i> generale
de' medesimi. Il caldo e il rumore di questa
vittoria non solamente fece venire in
poter di Consalvo più di sessanta terre
nella Puglia; ma indusse ancora Capoa
ed Aversa, e fin la stessa città di Napoli,
a chiamar gli Spagnuoli, giacchè per mare
venivano impedite le vettovaglie, e si
mosse a tumulto per la carestia il popolo
di quella gran città. Entrò in Napoli
il gran capitano nel dì 14 di maggio
con buona disciplina, e senza nuocere
ad alcuno, e tosto prese a battere colle
artiglierie Castel Nuovo e l'altro dell'Uovo.
Fu preso il primo nel dì 22
di giugno per assalto: il che fu giudicato
cosa meravigliosa. Eransi ritirati i Franzesi
a Gaeta e al Garigliano. Consalvo, a
<span class="pagenum" id="Page_209">[209]</span>
cui non mancò mai diligenza nel suo
mestiere, uscito in campagna, li fece ritirar
tutti a Gaeta, della qual città non
tardò a cominciar il blocco. Al primo
avviso ch'ebbe il <i>re Luigi</i>, deluso dalla
pace o tregua fatta dall'arciduca, come
i suoi affari prendeano brutta piega nel
regno di Napoli, mise insieme un forte
armamento per mare e per terra, dichiarando
suo generale <i>monsignor della Tremoglia</i>,
e poscia <i>Francesco marchese di
Mantova</i>. Per varie cagioni venne lentamente
questo esercito, composto di Franzesi,
Svizzeri, Grigioni ed Italiani; e solamente
alla fine di luglio passò per Pontremoli
in Toscana, e di là a Roma,
intorno alla qual città, per la morte sopraggiunta
a papa Alessandro VI, si fermò
non pochi giorni. E intanto il castello
dell'Uovo in Napoli per una mina (cosa
allor nuova), che fece saltar colla polvere
da fuoco Pietro Navarro, venne in poter
di Consalvo.
</p>

<p>
Finalmente s'inviò alla volta del regno
l'armata franzese, e giunse ad unirsi
co' suoi a Gaeta. S'era postato Consalvo
a San Germano. Vennero anche i Franzesi
al Garigliano, e riuscì loro di far
un ponte su quel fiume, e senza alcun
progresso in que' contorni si accamparono.
Era quel sito assai disagiato, perchè
i soldati stavano come impantanati
nel fango; nè potendo reggere a quei
patimenti, essendo anche mal pagati, parte
s'infermavano, parte disertavano, di maniera
che molto s'infievolì l'esercito loro.
Anche Francesco marchese di Mantova,
che fin qui avea esercitato fra loro la
carica di generale, essendo caduto malato,
oppur fingendosi tale, per non poter più
reggere o alla superbia o alla discordia
o alla disubbidienza de' Franzesi, impetrata
licenza dal re, se ne tornò a casa.
Si rinforzò intanto il gran capitano coll'arrivo
di <i>Bartolomeo d'Alviano</i>, famoso
condottiere, innestato nella casa Orsina,
che con altri di quel cognome al servigio
del re Cattolico menò varie compagnie
d'armati. Voce comune fu, aver lo
<span class="pagenum" id="Page_210">[210]</span>
stesso Alviano con tante ragioni incitato
Consalvo ad un fatto d'armi, che, ad onta
de' suoi capitani di contrario parere, egli
vi si lasciò indurre. Gittato dunque allo
improvviso un ponte nella notte del
dì 27 di dicembre (ma dovrebbe essere
il dì 28) sul Garigliano a Suio,
quattro miglia al di sopra di quel dei
Franzesi, senza che questi se ne avvedessero,
passò buona parte dell'armata spagnuola
di qua. La mattina seguente, giorno
di venerdì felice alla lor gente, fatto
assalire col resto di sue truppe il ponte
de' Franzesi, nello stesso tempo Consalvo
co' suoi spronò verso il loro campo. Più
a ritirarsi che a combattere pensarono
i Franzesi, e, lasciata addietro la maggior
parte delle munizioni (il Guicciardini
dice anche nove pezzi grossi di artiglieria),
ordinatamente s'inviarono verso
Gaeta, ma inseguiti sempre e battuti dagli
Spagnuoli sino alle mura di quella
città. Grande fu la lor perdita per li morti,
feriti e prigioni, ma più per lo sbandamento
di assaissimi che andarono qua
e là dispersi. Vi perì fra gli altri <i>Pietro
de Medici</i>, fuggendo pel fiume sopra una
barca, che carica di quattro pezzi di cannoni
si affondò. Stette poco il gran capitano
ad impadronirsi del monte di Gaeta;
dopo di che si accampò intorno a
quella città. E tali furono i prosperosi
avvenimenti dell'armi spagnuole nel regno
di Napoli, correndo quest'anno: in
cui ancora verso la metà di giugno tornarono
i Fiorentini a dare la mala pasqua
alle campagne di Pisa, e venne lor
fatto di acquistar la Verucola, e di ricuperar
Vico Pisano. Perchè nè il papa nè
gli altri monarchi cristiani, perduto ciascuno
dietro ai proprii interessi, porgevano
aiuto alcuno alla repubblica veneta,
la prudenza di quel senato giudicò spediente
il far pace, come potè, co' Turchi.
Gli convenne restituir Santa Maura, e
accomodarsi ad altre dure condizioni,
tollerabili nondimeno, perchè troppo pericoloso
era l'ostinarsi nella guerra contro
di sì possente nemico. Fece il papa
<span class="pagenum" id="Page_211">[211]</span>
in quest'anno nel dì 29 di novembre
una creazione di quattro cardinali, fra i
quali due suoi nipoti.
</p>

<hr />
</div>

<div class="chapter">
<h2 class="hidden" id="MDIV">MDIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDIV</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Giulio II</span> papa 2.</td>
  </tr>
  <tr>
    <td><span class="smcap">Massimiliano I</span> re de' Romani 12.</td>
  </tr>
</table>

<p>
Uno de' maggiori pensieri di <i>papa
Giulio II</i> cominciò e continuò ad essere
quello di ricuperar tutti gli Stati della
Chiesa romana. Per conto de' Veneziani,
che occupavano Ravenna, Faenza e Rimini,
con parole forti intimò ad Antonio
Giustiniano orator veneto la restituzione
di quelle città <span class="fnote">[Bembo. Guicciardini. Raynaldus, Annal.
Eccles.]</span>. Spedì ancora lettere
risentite, che furono presentate a quel
senato dal vescovo di Tivoli; e pulsò il
<i>re di Francia</i> e <i>Massimiliano Cesare</i> a
prestargli aiuto per questo fine. Ma indarno
tutto, perchè i Veneziani adducevano
varie ragioni in lor difesa. Voltossi
il pontefice al <i>duca Valentino</i>, per
carpire almeno da lui le fortezze che
già dicemmo tuttavia conservate da' suoi
fedeli uffiziali. E perciocchè questi si
erano già espressi di non volerle consegnare,
se non venivano gli ordini di esso
duca, posto in libertà, ed egli era tuttavia
ritenuto prigione dal papa, trovossi
il ripiego che esso Valentino fosse posto
in mano di <i>Bernardino Carvajal</i> cardinale
di Santa Croce, ed inviato ad Ostia, per
essere poi rilasciato e condotto in Francia,
subito che si avesse certezza che le
rocche suddette fossero in potere de' ministri
pontifizii. Segretamente, da Ostia
procurò il Borgia da Consalvo un salvocondotto;
ed appena fu giunto l'avviso
che i castellani di Cesena, Imola e
Bertinoro aveano fatta la consegna di
quelle fortezze, che il cardinale il lasciò
in libertà, dandogli campo di ritirarsi
occultamente a Napoli, dove fu molto
ben accolto dal gran capitano nel dì 28
di aprile. Il pontefice, perchè senza saputa
<span class="pagenum" id="Page_212">[212]</span>
sua seguì la liberazion di questo
scellerato, nè la rocca di Forlì era stata
consegnata, se l'ebbe forte a male. Ne
scrisse con vigore ai re Cattolici, cioè a
<i>Ferdinando</i> ed <i>Isabella</i> (principessa gloriosa,
che appunto nell'anno presente
a' dì 26 di novembre passò a miglior
vita), acciocchè rimediassero al tradimento
fattogli. Quali ordini venissero di
Spagna, si scoprì dopo qualche tempo.
Facea credere il Valentino a Consalvo
di poter imbrogliare le cose di Toscana
in favor di Pisa e degli Spagnuoli; e a
questo effetto per lui, e per alcune milizie
da lui assoldate, s'erano preparate le
galee per trasportarlo a Pisa. Prese egli
congedo da Consalvo la notte con abbracciamenti
vicendevoli; ma la mattina
seguente, giorno 27 di maggio, allorchè
usciva di camera per andare ad imbarcarsi,
fu fatto prigione, toltogli il salvocondotto,
e da lì a non molto inviato
in Ispagna sopra una galea sottile, servito
da un solo paggio <span class="fnote">[Giovio. Buonaccorsi. Guicciardini. Panvinio.
Alessandro Sardi.]</span>. Per quasi tre
anni stette ritenuto nella rocca di Medina,
altri dicono nel castello di Ciattiva,
daddove finalmente essendo fuggito, e
passato a militare in Navarra, quivi, ucciso
in un aguato, terminò miseramente
la vita, e vilmente fu seppellito. Ed ecco
dove andò a terminare la grandezza di
Cesare Borgia, cioè di un mostro, aspirante
al dominio dell'Italia: grandezza
procurata a lui dal disordinato amore
del papa suo padre, e da lui ottenuta
col mezzo di tanta iniquità. Non si può
neppure oggidì rammentar senza orrore
e indignazione il suo nome; e Niccolò
Macchiavello, che prese a lodare non che
a difendere un tiranno sì detestabile, di
troppo anch'egli oscurò la sua riputazione,
ed aggiunse questo a tanti altri
reati della sua penna. Riuscì poi a papa
Giulio col potente segreto del danaro di
cavar dalle mani del castellano la rocca
di Forlì, giacchè la città dianzi a lui si
era data. Mentre il papa mostrava tanto
<span class="pagenum" id="Page_213">[213]</span>
zelo per ricuperar gli Stati pontifizii, ed
annullava perciò le concessioni fatte dai
suoi predecessori, non pensò già che
dovesse essere sottoposta a questo rigore
la propria casa. Imperocchè non solamente
confermò il ducato d'Urbino al
<i>duca Guidubaldo</i> della casa di Montefeltro;
ma, perchè egli si trovava senza
prole, l'indusse ad adottare in figliuolo
<i>Francesco Maria della Rovere</i>, suo nipote,
prefetto di Roma e signore di Sinigaglia;
al quale, col consentimento di tutto
il sacro collegio, fu confermata la successione
in quel ducato. Ciò fece parere ai
Veneziani ingiusta l'ira del papa contra
di loro, dacchè si esibivano anch'essi di
pagar censo, e di riconoscere dalla
Chiesa quanto essi aveano tolto al Valentino,
cioè ad un tiranno, in Romagna.
</p>

<p>
Trovavansi i Franzesi ristretti in Gaeta,
e poco sperando soccorsi, e molto
desiderando di salvar le vite e gli arnesi;
però, vinti ancora dal tedio, non
tardarono a capitolar la resa di quella
città. Stabilissi l'accordo nel primo giorno
di quest'anno, e ne uscì quel presidio
con tutto onore, menando via le sue
robe, e con libertà di passare in Francia
per mare e per terra. Gl'imbarcati per
mare perirono quasi tutti o in cammino
o in Francia. Gli altri inviati per terra,
parte per freddo, parte per fame e per
malattie, miseramente lasciarono le lor
vite nelle strade. In tal guisa, a riserva
di qualche luogo, restò possessore del
regno di Napoli <i>Ferdinando il Cattolico</i>;
e la Francia, all'incontro, si trovò piena
di mestizia e rabbia per tanto oro inutilmente
speso, per la riputazion sminuita,
e per tanta nobiltà e milizie sacrificate
all'ambizione del re, che, non contento
di un sì fiorito regno, qual è la Francia,
si era voluto perdere dietro alla conquista
de' regni altrui e lontani. Per cagione
di questi sì fastidiosi contrattempi si
diede il re Luigi a maneggiare col re
Cattolico una tregua, di cui cadauno
avea una segreta voglia e bisogno; e
questa infatti si conchiuse, restando le
<span class="pagenum" id="Page_214">[214]</span>
parti in possesso di quel che tenevano.
Trattossi poi di ridurre questa tregua in
pace, con proporsi ivi che si restituisse
il regno di Napoli al <i>re Federigo</i>. Ma
perchè i ministri del re Ferdinando aveano
ben in bocca parole di pace, quando
nell'interno del loro sovrano si covavano
altre intenzioni, il negoziato
andò in fascio. Si conchiuse bensì il trattato
di pace fra esso <i>re Luigi, Massimiliano
Cesare</i> e <i>Filippo arciduca</i> suo figlio,
il quale, per la morte della <i>regina Isabella</i>,
cominciò in quest'anno a suscitar
delle liti contro il re Cattolico pel regno
di Castiglia, decaduto a <i>Giovanna</i> sua
moglie. Ma le condizioni di quel trattato
poco effetto ebbero col tempo; se non
che fin da allora fu creduto che l'una e
l'altra potenza si accordassero per muover
guerra a' Veneziani: il che dopo
qualche anno vedremo eseguito. In questo
anno ancora i Fiorentini verso la
metà di maggio spinsero l'esercito loro
addosso a' Pisani, per dare il guasto a
quel territorio, sperando sempre che
alla perdita delle biade terrebbe dietro
la fame, e a questa la resa della città.
Più che ne' precedenti si stese tal flagello
per quelle campagne. Assediata Librafatta,
l'ebbero a discrezione. Lusingaronsi
parimente i Fiorentini di poter
levare Arno a Pisa: tante belle promesse
ne riportarono dagli architetti ed ingegneri.
Se ciò avveniva, di più non occorreva
per ridurre in agonia quella
città. Di vasti fossi, di somme spese si
fecero a questo fine. Ma il fiume si rise
di chi gli volea dar legge, e seguitò a
correre nel suo grand'alveo come prima:
disinganno non poche altre volte
accaduto, e che accadrà a chi prende
simili grandiose imprese, per mutare il
sistema de' grossi fiumi. Venne a morte
in quest'anno <i>Federigo</i> già <i>re di Napoli</i>,
nella città di Tours in Francia, dacchè
erano svanite le lusinghevoli speranze
sue di ricuperare il regno, troppo vanamente
credendo egli che non burlasse il
re Cattolico, qualor mostrava sì graziose
<span class="pagenum" id="Page_215">[215]</span>
intenzioni di spogliarsi dell'acquistato:
al che ogni principe si sente in cuore
un troppo gran ribrezzo <span class="fnote">[Pingon. Guichenon.]</span>. Finì ancora
di vivere nel dì 10 di settembre <i>Filiberto
duca</i> di Savoia e principe del Piemonte
in età solamente di venticinque anni, lasciando
vedova <i>Margherita d'Austria</i> sua
moglie, figlia di Massimiliano re de' Romani,
che, divenuta poi governatrice dei
Paesi Bassi, si acquistò gran nome nelle
storie. Al duca Filiberto succedette Carlo
III suo fratello.
</p>

<hr />
</div>

<div class="chapter">
<h2 class="hidden" id="MDV">MDV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDV</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Giulio II</span> papa 3.</td>
  </tr>
  <tr>
    <td><span class="smcap">Massimiliano I</span> re de' Rom. 13.</td>
  </tr>
</table>

<p>
Non avea fin qui <i>papa Giulio</i> voluto
accettar gli ambasciatori che la repubblica
di Venezia avea proposto d'inviare
a rendergli ubbidienza, persistendo sempre
in pretendere prima la restituzion
delle terre occupate da essi Veneziani in
Romagna. Ma dacchè vide non valer le
minaccie per muovere quel senato, e che
forze mancavano a lui per sostener le
parole: intronato ancora dalle doglianze
de' popoli di Forlì, Imola e Cesena, che,
a cagion delle castella del territorio loro
detenute da essi Veneti, pativano grande
incomodo e danno; condiscese infine ad
un accordo. Cioè permise a' Veneziani il
possesso di Rimini e Faenza, ed eglino,
circa il dì 12 di marzo, restituirono
alla Chiesa romana Porto Cesenatico,
Savignano, Tossignano, Santo Arcangelo,
e sei altre terre col loro distretto. Parve
contento di questa cessione il papa,
mentre nello stesso tempo divisava dei
mezzi per riavere il resto. Nel dì 3 di
febbraio fece egli la promozione di nove
cardinali, e fra essi si contò un altro suo
nipote. Sarebbe passato quest'anno con
somma pace in Italia, se i Fiorentini, sempre
più accaniti contra di Pisa, non ne
avessero turbata la quiete <span class="fnote">[Buonaccorsi. Guicciardini.]</span>. Erano i
lor disegni di tornare anche nell'anno
<span class="pagenum" id="Page_216">[216]</span>
presente a dare il guasto alle campagne
pisane; anzi meditavano di andar a mettere
il campo a Pisa stessa, per ultimar
quella impresa, o, come essi diceano, per
levarsi d'addosso quella febbre continua.
Ma Gian-Paolo Baglione, che era stato
condotto da essi colle sue genti d'arme,
allegò scuse di non poter venire; e proteggendo
il gran capitano <i>Consalvo</i> Pisa,
si venne a sapere che anche inviava colà
alcune poche fanterie. Ma, quel che maggiormente
dava da pensare ai Fiorentini,
era che <i>Bartolomeo d'Alviano</i>, persona
di molto ardire, in quel di Roma facea
massa di gente, con vantarsi pubblicamente
di voler passare in aiuto de' Pisani,
e di condursi anche sotto Firenze. Per
queste cagioni non osarono i Fiorentini
di fare nell'anno presente il solito brutto
gioco ai Pisani. Ma eccoti sul principio
di maggio passare l'Alviano colle sue
soldatesche pel Sanese, entrare nel Fiorentino,
andarsene dipoi a Piombino: il
che diede tempo ai Fiorentini di accrescere,
come poterono, le loro forze. Scopertosi
dipoi che l'Alviano era per condurre
le sue squadre a Pisa verso la metà
d'agosto, <i>Ercole Bentivoglio</i> generale
delle armi fiorentine, tenuto consiglio
con Marcantonio Colonna, Jacopo Savello
ed altri condottieri, determinò di contrastargli
il passaggio. Si venne perciò a
battaglia, in cui restò disfatto l'Alviano,
e costretto di fuggirsene a Siena, con
aver perduto più di mille cavalli e molti
carriaggi. Credette allora il popolo di Firenze
giunto il beato giorno di ricuperar
Pisa; e, quantunque molti dei saggi ne
dissuadessero l'impresa, pure fu presa la
risoluzion di andar sotto quella città. Nel
dì 8 di settembre le artiglierie cominciarono
la lor terribile sinfonia contro di
Pisa. Atterrata buona parte delle mura, si
venne all'assalto; ma con tal coraggio
si difesero i Pisani, che lo perderono gli
assalitori. Da un'altra parte si fece breccia,
e male e peggio riuscì il secondo
tentativo. Perlochè passò loro la voglia
di far altre pruove del proprio valore, e
<span class="pagenum" id="Page_217">[217]</span>
pieni di vergogna se ne tornarono indietro.
E tanto più per aver inteso che dal
Consalvo di notte erano stati introdotti
in Pisa trecento fanti. Dopo questo fatto
ve ne inviò egli altri mille e cinquecento:
con che tramontarono per ora le speranze
del popolo di Firenze.
</p>

<p>
Nel dì 25 di gennaio dell'anno presente
mancò di vita <i>Ercole I duca</i> di Ferrara,
principe che, dopo avere imparato a sue
spese che pericoloso mestiere sia quel
della guerra, avea atteso a conservar la
pace, e ad ingrandire ed abbellir Ferrara
con varie fabbriche e delizie, e a rendere
più felici i suoi popoli. Lasciò dopo di sè
tre figli legittimi, <i>Alfonso</i> primogenito,
<i>Ferdinando</i> e <i>Ippolito cardinale</i>. Nell'anno
precedente aveva egli inviato Alfonso alle
corti di Francia, Spagna ed Inghilterra,
acciocchè la conoscenza di que' gran
principi, e de' costumi e governi delle varie
nazioni, servisse a lui di scuola per
ben reggere sè stesso e gli altri. Trovavasi
Alfonso in Inghilterra disposto a passare
in Ispagna, allorchè, giuntogli l'avviso
della grave malattia del padre, gli
convenne affrettare il suo ritorno a Ferrara,
dove fu riconosciuto per duca e signore
da tutti i suoi popoli. Pace bensì
godè in quest'anno l'Italia, ma non andò
già esente da altre calamità. Fiero tremuoto
si fece sentire con varie scosse in
più giorni in Venezia, Ferrara, Bologna
ed altri luoghi, per cui caddero a terra
non poche case, campanili e chiese, e a
moltissime altre si slogarono le ossa; di
modo che i popoli si ridussero a dormir
nelle piazze e ne' campi. Non minor flagello
fu quello della carestia, e carestia
universale per tutta l'Italia, essendo stato
pessimo il raccolto, di modo che la povera
gente fu ridotta a mangiar erbe, e non
pochi morirono per questo. Infermatosi
gravemente nel marzo dell'anno presente
<i>Lodovico XII</i> re di Francia, andò a battere
alle porte della morte, ma poi si
riebbe. Se moriva, voce comune fu che
i <i>Veneziani</i>, uniti col gran capitano e col
<i>cardinale Ascanio Sforza</i>, avessero disegnato
<span class="pagenum" id="Page_218">[218]</span>
di cacciare i Franzesi dallo Stato
di Milano. Ma questo cardinale fu cacciato
egli fuori del mondo in Roma nel dì
28 del seguente maggio dalla peste, altra
calamità che si aggiunse alle sopraddette.
</p>

<p>
Nè si dee tacere, come cosa in cui ebbe
interesse anche l'Italia, che nel mese di
ottobre restò conchiusa pace fra il <i>re di
Francia</i> e <i>Ferdinando il Cattolico</i>, il quale
dopo la morte della <i>regina Isabella</i> non
usava più che il titolo di re d'Aragona.
Erano insorte liti fra esso re Cattolico e
<i>Filippo arciduca</i> suo genero, pretendendo
questi che il suocero non avesse più da
ingerirsi nel governo della Castiglia. Preparavasi
infatti esso arciduca per venire
di Fiandra in Ispagna. Ferdinando giudicò
bene in tal congiuntura di amicarsi colla
Francia. Ne' capitoli di quella pace si
stabilì il di lui accasamento con <i>Germana
di Foix</i>, figliuola di una sorella del re
di Francia che portò in dote ciò che restava
in man de' Franzesi nel regno di
Napoli. Rinunziò il re Lodovico alle altre
sue pretensioni sopra quel regno, obbligandosi
Ferdinando di pagargli in dieci
anni settecento mila ducati d'oro. Restarono
con ciò liberi dalla prigionia i baroni
del regno che aveano militato in favore del
re Cattolico, e levato il confisco fatto contro
chi avea seguitato il partito franzese.
</p>

<hr />
</div>

<div class="chapter">
<h2 class="hidden" id="MDVI">MDVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDVI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Giulio II</span> papa 4.</td>
  </tr>
  <tr>
    <td><span class="smcap">Massimiliano I</span> re de' Rom. 14.</td>
  </tr>
</table>

<p>
Meravigliavasi la gente al vedere come
<i>papa Giulio</i>, personaggio che in addietro
s'era fatto conoscere di pensieri
sì vasti e d'animo torbido, fosse fin qui
vivuto con tanta quiete. Cessò questa lor
meraviglia nell'anno presente, perchè
esso papa, dopo aver più volte detto in
concistoro di voler nettare la Chiesa dai
tiranni, specialmente mirando a Perugia
e Bologna, deliberò di eseguire il suo disegno <span class="fnote">[Buonaccorsi. Guicciardini. Panvinius. Raynaldus,
Annal. Ecclesiast.]</span>.
Non volle commettere ad altri
<span class="pagenum" id="Page_219">[219]</span>
questa impresa; ma siccome papa guerriero
si mosse da Roma nel dì 27 di
agosto con ventiquattro cardinali e quattrocento
uomini d'armi, avendo già fatti
maneggi per aver soccorsi dal re di Francia,
da Ferrara, da Mantova e da Firenze.
In Perugia i <i>Baglioni</i>, in Bologna i
<i>Bentivogli</i>, fattisi capi del popolo, appoco
appoco n'erano divenuti come signori
con deprimere chiunque si mostrava contrario
ai loro voleri. Indirizzò Giulio i
suoi passi alla volta di Perugia, dove
<i>Gian-Paolo Baglione</i> trovossi in grande
imbroglio, perchè troppo disgustoso era
il cedere, troppo pericoloso il resistere.
Nel di lui animo prevalsero i consigli del
duca d'Urbino, sotto la cui fede, arrivato
che fu il papa ad Orvieto, andò colà ad
inchinarlo e ad offerirsi umilmente alla
di lui volontà. Fu ricevuto in grazia, con
rimetter egli le fortezze e porte di Perugia
in mano del papa, e con promettere
di andar seco in Romagna con cento
cinquanta uomini d'arme. Entrò pacificamente
il pontefice in Perugia nel dì 12
di settembre, e ne prese il dominio.
Quindi maggiormente rinforzato dal Baglione,
s'inviò alla volta d'Imola; nè
parendogli decoroso il passar per Faenza
occupata dai Veneziani, girò per le montagne
del Fiorentino, e andò a posare in
Imola, da dove intimò a <i>Giovanni Bentivoglio</i>
di rilasciar Bologna colla minaccia
di tutte le pene spirituali e temporali.
Sulla speranza di molte promesse
della protezione del re di Francia s'era il
Bentivoglio messo in istato di difesa. Ma
il re, a cui maggiormente premeva per
li suoi interessi di tenersi amico il papa,
che di giovare a' suoi raccomandati,
mandò ordine al <i>signor di Sciomonte</i> governator
di Milano di assistere con tutte
le sue forze il papa. E in effetto con secento
lance ed otto mila fanti si vide arrivare
lo Sciomonte a Castelfranco. Anche
il pontefice avea ricevuto gente dai
<i>Fiorentini</i>, da <i>Alfonso duca</i> di Ferrara e
da <i>Francesco marchese</i> di Mantova, il
quale fu dichiarato capitan generale dell'esercito
<span class="pagenum" id="Page_220">[220]</span>
pontificio. A sì gagliardo apparato
di forze nemiche s'avvide il Bentivoglio
che vano era il ricalcitrare. E
però piuttosto che ricorrere alla clemenza
del papa, dalla cui generosità forse
avrebbe potuto ottener maggiori vantaggi,
passò nel dì 2 di novembre al campo
franzese ed impetrato di mettere in salvo
la sua famiglia e i suoi mobili per ritirarsi
poi sul Milanese, lasciò in libertà i
Bolognesi di trattare col papa. Entrò
questi in Bologna con gran pompa nel
dì 11 di novembre, tutto giubilo per sì
nobile acquisto. Morivano di voglia anche
i Franzesi d'entrare, non certo per
divozione, in quella grassa città, ed usarono
anche della forza; ma il popolo in
armi fece sì buona guardia, che convenne
loro restarsene di fuori, eccettuato lo
Sciomonte col suo corteggio, che fu a
baciare i piedi al papa, e riportò, oltre
ad un regalo in pecunia per lui, e ad un
altro assai tenue per le sue genti, la promessa
di un cappello per <i>Lodovico d'Ambosia</i>
vescovo d'Albi, suo fratello.
</p>

<p>
Erano entrati in cuor di <i>Ferdinando
il Cattolico</i> non piccioli sospetti contra
di <i>Consalvo gran capitano</i>, e vicerè per
lui nel regno di Napoli. Nè mancavano
invidiosi e malevoli che li fomentavano
ed accrescevano, facendogli credere che
Consalvo, colla liberalità che usava per
affezionarsi i regnicoli con discapito del
regio erario, meditasse di usurpare per
sè quel regno; ovvero (il che è più probabile)
inclinasse a tenerlo per l'<i>arciduca
Filippo</i> suo genero, il quale aveva assunto
il titolo di re di Castiglia. Nel gennaio
dell'anno presente s'era esso arciduca
con cinquanta vele e grande accompagnamento
di nobiltà fiamminga inviato
per mare alla volta di Spagna. Battuto
da fiera tempesta, fu spinto in Inghilterra,
ma, ripigliato il cammino, sbarcò finalmente
in Ispagna. Fu ad incontrarlo
il re Ferdinando, e si trovò maniera di
calmare i lor dissapori, e di conchiudere
un accordo fra essi. Ora i suddetti sospetti
di Ferdinando, avvalorati sempre
<span class="pagenum" id="Page_221">[221]</span>
più da qualche disubbidienza di Consalvo,
e massimamente perchè, richiamato
colle più affettuose parole, alla corte di
Aragona, egli con varie scuse e pretesti
mai non s'era voluto movere; indussero
il re a venir egli in persona a Napoli.
Mostravasi questa sua risoluzione in apparenza
nata dal forte desiderio e dalle
vive istanze de' Napoletani di vedere di
nuovo il lor sovrano. Ma l'interno motivo
era di assicurarsi che Consalvo, caso
che macchinasse delle novità, non le
potesse eseguire, con levargli destramente
il governo. Avvisato Consalvo del disegno
del re, spedì persona apposta in Ispagna
per mostrarne il suo contento; e fu
allora, seppur non avvenne più tardi,
che Ferdinando colla sua dote primaria,
cioè colla dissimulazione, gli confermò
tutti i feudi e le rendite ascendenti a venti
mila ducati d'oro, ch'egli dianzi godeva
in regno di Napoli, e il grado di gran
contestabile. Imbarcatosi dipoi, dopo avere
ricevuto nel suo passaggio per mare
regali e segni di grande stima dai
Genovesi e Fiorentini, arrivò alle spiagge
di Napoli sul fine di ottobre. Consalvo,
ancorchè molti vogliano (ed è ben
probabile) che fosse assai informato e
persuaso del mal animo del re verso di
lui, pure con tutto coraggio ed ilarità di
volto, affidato forse nella sua innocenza,
andò a presentarsi a lui. Son qui discordi
il Guicciardini e il Giovio. Quegli
scrive che andò sino a Genova; e l'altro,
secondo le apparenze, più degno di fede,
per avere scritta la Vita di lui, dice che
si portò ad inchinarlo al Capo Miseno
presso Napoli. Non potea Consalvo desiderare
accoglimento più dolce e benigno;
e finchè il re si fermò in Napoli, la
confidenza in lui fu grande, e nulla chiese
che non ottenesse. Nella sua venuta,
per cagion dei venti contrarii obbligato
esso Ferdinando a fermarsi alquanti giorni
a Porto Fino, quivi avea ricevuta la
nuova, come <i>Filippo</i> suo genero re di
Castiglia (verisimilmente perchè troppo
amico de' lauti conviti) era caduto infermo
<span class="pagenum" id="Page_222">[222]</span>
in Burgos, e che nel dì 25 di settembre
nel fiore della sua età era passato
all'altra vita. Fece questo impensato accidente
credere a molti che Ferdinando
fosse per voltare le prore, e tornarsene
in Ispagna a riassumere le sospirate redini
della Castiglia. Ma standogli più a
cuore il provvedere ai bisogni di Napoli,
colà passò: e poscia un bel funerale, ma
senza lagrime, fece ivi alla memoria dell'estinto
genero.
</p>

<p>
A chiunque ha letto i precedenti Annali,
uopo non è che io ricordi che la
discordia avea sempre in addietro tenuto
il principal suo seggio nella città di Genova.
Ora le principali case fra esse, ora i
popolari coi nobili erano in rotta: effetti
della superbia, dell'opulenza, dell'ambizione
e di altri malanni in quel popolo, a
cui in vivacità d'ingegno pochi altri d'Italia
si possono paragonare. Tutte nondimeno
le lor gare parea che dovessero cessare
sotto il dominio e governo d'un re di
Francia, padrone ancora di Milano. Non
fu così. Mossosi a sedizione il popolo
contro la nobiltà, andò tanto innanzi il
bollore degli animi, che furono forzati i
nobili, cedendo al matto furore del popolo,
di uscire dalla città, con restar perciò
saccheggiate le lor case. Ridotto il
governo in mano della plebe più vile,
costoro andarono ad occupar le terre
de' Fieschi, e passarono infino ad assediar
Monaco, che era di Luciano Grimaldi.
<i>Filippo di Ravensten</i> regio governatore,
dopo aver fatto il possibile per
ismorzar questo incendio, veduto che
non vi era più il suo onore in mezzo a
tanta disubbidienza, si ritirò, lasciando
buon presidio nel castelletto. Al re <i>Lodovico
XII</i> diedero degli affanni e non
poco da pensare sì fatte insolenze, temendo
egli che questa piaga avesse più
profonde radici. Infatti, mentre egli era,
secondo lo stile francese, portato a favorir
la parte de' nobili, scoprì che il
papa, siccome Savonese di nascita, si era
dichiarato favorevole al partito de' popolari.
Diedesi perciò il re a fare armamento
<span class="pagenum" id="Page_223">[223]</span>
per terra e per mare, affin di rimediare
al disordine colla forza, giacchè
a nulla aveano servito le amorevoli insinuazioni
e le minaccie. Nel luglio del
presente anno si scoprì anche in Ferrara
una congiura contro la vita del <i>duca
Alfonso</i> <span class="fnote">[Antichità Estensi, Par. II.]</span>. Era questa tramata da <i>don
Ferdinando</i> suo fratello minore per voglia
di regnare, e da Giulio suo fratello
bastardo per ispirito di vendetta,
non avendo esso duca fatto risentimento
in occasion d'avere il cardinal d'Este
tentato di fargli cavar gli occhi con barbarie
detestata da ognuno. Convinti e
confessi amendue, furono condannati a
morte; ma mentre aveano il capo sotto
la mannaia, Alfonso, facendo prevaler la
clemenza alla giustizia, li rimise ad una
prigione perpetua. Campò dipoi don
Ferdinando sino al 1540; Giulio sino
al 1559, in cui riebbe la libertà.
</p>

<hr />
</div>

<div class="chapter">
<h2 class="hidden" id="MDVII">MDVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDVII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Giulio</span> II papa 5.</td>
  </tr>
  <tr>
    <td><span class="smcap">Massimiliano</span> I re de' Romani 15.</td>
  </tr>
</table>

<p>
Trattenevasi <i>papa Giulio</i> in Bologna,
ma non assai contento al vedere non
ben per anche assodato il dominio suo
in quella città, perchè i Bentivogli si fermavano
nello Stato di Milano. Ne fece
doglianze col <i>re Lodovico</i>, il quale si alterò
non solo per questo, ma ancora
perchè esso papa non avea restituiti i
suoi benefizii al protonotario, figlio di
Giovanni Bentivoglio, ancorchè la facoltà
di dimorar nel Milanese ai Bentivogli, e
la restituzione suddetta fossero state dianzi
accordate dal medesimo papa. Crebbe
lo sdegno di Giulio dacchè intese risoluto
il re di procedere coll'armi contra
di Genova; laonde, senza più attendere il
concerto fatto col re di abboccarsi seco,
allorchè egli fosse venuto in Italia, nel
dì 22 di febbraio si partì da Bologna, e
s'inviò alla volta di Roma. Pria nondimeno
di abbandonar quella città, ordinò
<span class="pagenum" id="Page_224">[224]</span>
che si rifacesse alla porta di Galiera una
fortezza, col pretesto consueto della sicurezza
della città, ma infatti per tenere
in briglia quel popolo: due azioni che
rincrebbero non poco, la prima agli amici
de' Bentivogli, e l'altra ad ognun
di que' cittadini. Arrivò il papa a Roma
nel dì 27 di marzo, dove tutto si applicò
ai maneggi d'una forte lega contro i Veneziani,
per ricuperar le città da loro
occupate in Romagna. E perciocchè i
Bentivogli nell'aprile seguente fecero un
tentativo per rientrare in Bologna; e
veniva lor fatto, se <i>Ippolito cardinal di
Este</i> non si opponeva: nel dì primo di
maggio fu diroccato il palazzo di essi
Bentivogli in Stra' San Donato, che era
de' più belli d'Italia di que' tempi. Crebbe
nell'anno presente il tumulto di Genova <span class="fnote">[Agostino Giustiniani. Senarega. Guicciardini.]</span>.
Perchè fu forzato quel sedizioso
popolo dai Franzesi a ritirarsi dall'assedio
di Monaco, senza più rispettare
la maestà e padronanza del re Lodovico,
creò doge Paolo da Novi, tintore di seta,
uomo della feccia della plebe, e venne
ad un'aperta e total ribellione: tutto
pazzamente fatto, perchè niun v'era che
lor facesse sperar soccorso per sostenere
un sì ardito disegno. Per quanto il
<i>cardinal del Finale</i>, cioè Carlo del Carretto,
gli esortasse ad implorare il perdono,
di cui si faceva egli mallevadore,
crebbe la loro ostinazion sempre più.
Il re Lodovico, che a sue spese avea imparato
qual differenza vi sia tra il fare
in persona la guerra e il commetterla
ai capitani, passato in Italia, si fermò ad
Asti; e, dacchè ebbe fatto venir per mare
molti legni armati, si mosse verso il fine
d'aprile coll'esercito di terra per passare
il Giogo. Poca resistenza potè fare
alla di lui possanza lo sforzo dei popolari
di Genova, di modo che inviarono ad
offerirgli l'ingresso nella città; ed egli,
nel dì 28 di esso mese, colla spada nuda
in mano, senza volere che si parlasse di
patti, vi entrò. Contuttociò non pensò il
<span class="pagenum" id="Page_225">[225]</span>
buon re ad imitare i tiranni, ma sì bene
a seguir l'esempio de' saggi ed amorevoli
principi, che mai non si dimenticano
d'esser padri, ancorchè i sudditi si scordino
d'essere figli. Mise buona guardia
alle porte della città, affinchè gli Svizzeri
e venturieri non vi entrassero e
mettessero tutto a sacco. Trovati gli anziani
inginocchiati e dimandanti misericordia,
rimise la spada nel fodero, contentandosi
poi di mettere al popolo una
taglia di trecento mila scudi, da pagarsi
in 14 mesi, con rimetterne da lì a poco
cento mila. Ordinò la fabbrica di una
fortezza al Capo del Faro, e, dopo aver
fatta giustizia di alcuni, e data nuova
forma a quel governo, nel dì 14 di maggio
se ne tornò in Lombardia, dove licenziò
l'esercito per quetare i sospetti
insorti in varii potentati. Bramava egli
di ripassare in Francia, ma perchè udì
vicina la partenza di <i>Ferdinando il Cattolico</i>
da Napoli, che desiderava di seco
abboccarsi in Savona, si fermò ad aspettarlo.
</p>

<p>
Dalle lettere de' suoi ministri d'Aragona
e dalle istanze di <i>Giovanna</i> sua
figlia regina di Castiglia, veniva esso re
Cattolico sollecitato a tornarsene in
Ispagna, per ripigliare il governo anche
della stessa Castiglia; perciocchè Giovanna
dopo la morte del marito arciduca,
tanto dolore provò di tal perdita
che s'infermò in lei non meno il corpo
che la mente. E intanto i due suoi
figliuoli, <i>Carlo</i> che fu poi imperadore, e
<i>Ferdinando</i>, per la loro età non erano
peranche atti al comando. Dopo aver
dunque il re Ferdinando lasciate molte
buone provvisioni in Napoli e pel regno,
e mutati tutti gli uffiziali messi nelle
fortezze da Consalvo, nel dì 4 di giugno
sciolse le vele verso ponente colla regina
sua consorte, e senza volersi abboccare
col papa, che si era portato ad Ostia per
questo, continuò il suo viaggio. Obbligato
da venti contrarii prese porto in Genova,
e poscia nel dì 28 di giugno arrivò
a Savona, accolto con gran pompa e
<span class="pagenum" id="Page_226">[226]</span>
finezze dal re Cristianissimo, ma con
aver prima esatte buone sicurezze per
la sua persona. Furono per quattro giorni
in istretti e segreti ragionamenti, dimenticate
le precedenti nemicizie, siccome
conveniva a principi d'animo grande <span class="fnote">[Giovio. Guicciardino. Mariana, De Reb.
Hispan.]</span>.
Avea Ferdinando, colle maggiori
dimostrazioni di benevolenza e promesse
di vantaggi, menato seco da Napoli anche
il gran capitano <i>Consalvo</i>. Non si saziò il
re Lodovico di mirare ed onorare un
personaggio che con tante pruove d'accortezza
e valore avea tolto a lui un regno;
impetrò ancora da Ferdinando che
questo grand'uomo cenasse alla medesima
tavola, dove erano assisi essi due
re e la regina. Sì graziosa finezza del
re franzese verso di Consalvo ad altro
non servì che ad accrescere le gelosie
nella testa spagnuola del re Cattolico. In
fatti, siccome avvertirono il Giovio e il
Guicciardino, quello fu l'ultimo giorno
della gloria di Consalvo; imperocchè,
giunto in Ispagna, non potè mai ottenere
il grado di gran mastro de' cavalieri di
San Iago, per cui gli aveva il re impegnata
la parola. Insorsero anche altri
dissapori e contrattempi, per cagion dei
quali mai più di lui si servì il re nè in
affari politici, nè in militari. Mancò di
vita Consalvo nel dì 2 di dicembre
nel 1515; nè lasciò il re a lui morto
di far quegli onori che in vita gli avea
negato, con ordinare che dappertutto
gli fossero celebrati sontuosi funerali:
ricompensa ben meschina ad uomo di
tanto merito. Stette poi poco a tenergli
dietro lo stesso Ferdinando, siccome dirassi
al suo luogo e tempo.
</p>

<hr />
</div>

<div class="chapter">
<h2 class="hidden" id="MDVIII">MDVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDVIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Giulio</span> II papa 6.</td>
  </tr>
  <tr>
    <td><span class="smcap">Massimiliano I</span> re de' Rom. 16.</td>
  </tr>
</table>

<p>
L'anno fu questo in cui i principali
potentati dell'Europa meridionale si unirono
per atterrar la potenza della <i>repubblica
<span class="pagenum" id="Page_227">[227]</span>
veneta</i>, sfoderando cadauno sì le recenti
che le rancide pretensioni loro sopra
la Terra ferma posseduta da essi
Veneti. Ma prima di questo fatto avvenne
che <i>Massimiliano re de' Romani</i> si era
messo in pensiero di calare in Italia, non
tanto per prendere, secondo il rito dei
suoi predecessori, la corona e il titolo
imperiale in Roma, quanto per ristabilire
i diritti dell'imperio germanico in queste
provincie, e recare a Pisa, continuamente
infestata da' Fiorentini, quel soccorso che
tante volte promesso e non mai eseguito,
fece poi nascere il proverbio del <i>Soccorso
di Pisa</i> <span class="fnote">[Continuator Sabellici. Guicciardino. Istoria
Veneta MS.]</span>. Chiesto a' Veneziani il passo
e l'alloggio per quattro mila cavalli, ebbe
per risposta da quel senato, che s'egli
volea venir pacificamente e senza tanto
apparato d'armi, l'avrebbono con tutto
onore ben ricevuto; ma che apparendo
con tanto armamento diversi i di lui
disegni, non poteano acconsentire al suo
passaggio. A questa risoluzione de' Veneziani
diede maggior fomento <i>Lodovico
XII</i>, re di Francia, che con esso loro
era in lega, perchè troppo si era divolgato,
non mirare ad altro i movimenti
di Massimiliano, che a spogliar lui dello
Stato di Milano in favore dell'abbattuta
casa Sforzesca. Per questo rifiuto e per
altri motivi sdegnato Massimiliano, circa
il fine di gennaio col marchese di Brandeburgo
mosse lor guerra dalla parte di
Trento, dove i Veneziani possedevano
Rovereto, tentando di aprirsi per le
montagne un passaggio verso Vicenza.
Poscia con altre forze entrò nel Friuli,
e s'impadronì di Cadore con altri luoghi.
Abbondava allora l'Italia di valenti capitani,
e il senato veneto non fu lento
a sceglierne i migliori, e ad ingrossarsi
di gente. <i>Niccolò Orsino</i> conte di Pitigliano,
generale, fu spedito con <i>Andrea Gritti</i>
provveditore a Rovereto, <i>Bartolomeo di
Alviano</i>, altro generale, con <i>Giorgio Cornaro</i>
alla difesa del Friuli. Mosso a questo
<span class="pagenum" id="Page_228">[228]</span>
rumore il re di Francia, per sospetto
che la festa fosse fatta per lo Stato di
Milano, ordinò anch'egli a <i>Carlo d'Ambosia</i>
signor di Sciomonte, governatore
di Milano, di accorrere in aiuto de' Veneziani
insieme col famoso maresciallo di
Francia <i>Gian-Giacomo Trivulzio</i>.
</p>

<p>
Seguirono molte baruffe e saccheggi
sul Trentino, e in que' contorni, ma
non di conseguenza, perchè i Franzesi
teneano ordini segreti di attendere alla
difesa, e non alla offesa, per non irritar
maggiormente Massimiliano. Così non
fu dalla parte del Friuli. L'animoso Alviano,
entrato nella valle di Cadore, e
messi in rotta i Tedeschi, nel dì 23 di
febbraio, cioè nell'ultimo giovedì di carnevale,
ebbe a patti quel castello. Nel dì
seguente pose il campo a Cormons, castello
assai ricco e forte di sito, che ricusò
di rendersi. Si venne all'assalto e
alla scalata, che costò molto sangue agli
aggressori, e fra gli altri vi perì Carlo
Malatesta, giovane amatissimo nell'esercito,
e di grande espettazione. Il Guicciardino
e il Bembo mettono la di lui morte
sotto Cadore; la Cronica veneta manoscritta,
che presso di me si conserva,
scritta da chi si trovò presente a tutta la
seguente guerra, il fa morto sotto Cormons.
Ebbe poi l'Alviano a patti quel castello,
e per rallegrare i suoi soldati, loro
lasciollo in preda. Quindi si spinse addosso
a Gorizia, e in quattro giorni che le
batterie giocarono, ridusse nel dì 28 di
marzo quel presidio a renderla. Di là si
inviò per istrade disastrose a Trieste,
città molto mercantile e popolata, il cui
distretto fu in breve messo tutto a saccomano.
Posto l'assedio per terra, secondato
da una squadra di navi venete per
mare, fu anch'essa obbligata a capitolare
la resa, salvo l'avere e le persone.
Lo stesso avvenne a Porto Naone e a
Fiume. Allora fu che Massimiliano, al vedere
andar ogni cosa a rovescio delle sue
speranze, crescere il pericolo suo, cominciò
dalla parte di Trento a trattar di
tregua, la quale nel dì 30 d'aprile fu
<span class="pagenum" id="Page_229">[229]</span>
conchiusa per tre anni fra esso re dei
Romani e i Veneziani, senza voler aspettar
le risposte del re di Francia.
</p>

<p>
Si rodeva di rabbia Massimiliano
contra de' Veneziani, per essere uscito
con tanta vergogna e danno dal preso
impegno, essendo restati in man d'essi i
luoghi occupati. Al che si aggiunse ancora
il suono di alcune canzoni satiriche
pubblicate in Venezia contra di lui. Mostravasi
parimente mal soddisfatto dei
Veneti il re Lodovico per l'accordo seguito
senza consentimento suo con Massimiliano.
Ciò servì poscia a riunir segretamente
gli animi di questi due potentati
contro la repubblica veneta; e tanto
più, perchè nelle lor massime concorreva
il pontefice, acceso di somma voglia di
ricuperar le città della Romagna, e che
perciò maggiormente accendeva il fuoco
altrui. Sotto dunque lo specioso titolo di
acconciar le differenze vertenti fra Massimiliano
e il duca di Gueldria patrocinato
da' Franzesi, <i>Giorgio d'Ambosia cardinale</i>
di Roano, personaggio di grande
accortezza, primo mobile della corte di
Francia e legato del papa, passò a Cambrai,
per trattar ivi di lega con <i>Margherita
vedova duchessa di Savoia</i>, munita
d'ampio mandato da Massimiliano suo
padre. Al qual congresso intervenne ancora,
col pretesto di accelerar la pace,
l'ambasciatore di <i>Ferdinando il Cattolico</i>,
principe che forse fu il primo a promuovere
questa alleanza. Nel dì 10 di dicembre
fu segnata la suddetta lega offensiva
contro la repubblica di Venezia, in Cambrai
fra <i>Massimiliano Cesare</i>, <i>Lodovico re</i>
di Francia, e <i>Ferdinando re</i> d'Aragona, e
per parte ancor di <i>papa Giulio II</i>, ancorchè
il cardinal di Roano non avesse
mandato valevole a tal atto. Fu insieme
lasciato luogo di entrarvi a <i>Carlo duca
di Savoia</i>, ad <i>Alfonso duca di Ferrara</i> e a
<i>Francesco marchese di Mantova</i>, i quali a
suo tempo vi si aggiunsero anch'essi; e
fu questa non meno ratificata dai principali
contraenti, che dal papa nel marzo
dell'anno seguente. Per ingannare il pubblico,
<span class="pagenum" id="Page_230">[230]</span>
altro non si pubblicò allora, se non
la concordia ivi stabilita fra Massimiliano
e Carlo suo nipote dall'un canto, e il
duca di Gueldria dall'altro, e si tenne
ben segreta la macchina preparata contra
de' Veneziani. Le pretensioni di queste
potenze erano, per conto del <i>pontefice</i>,
di ricuperar le città di Ravenna, Cervia,
Rimini e Faenza, occupate le prime un
pezzo fa, ed ultimamente le altre. L'autore
della bella storia franzese della Lega
di Cambrai, creduto da molti il cardinale
di Polignac, vi aggiugne ancora Imola e
Cesena, quasi che ancor queste fossero
in mano de' Veneziani, il che non sussiste.
La verità nondimeno è, che negli
atti di essa lega, dati alla luce da più
d'uno, e in questi ultimi anni dal signor
Du-Mont nel suo Corpo Diplomatico, si
leggono anche le suddette due città per
negligenza del cardinal di Roano. Pretendeva
<i>Massimiliano</i>, chiamato ivi <i>imperadore
eletto</i>, le città di Verona, Padova,
Vicenza, Trivigi e Rovereto, il Friuli, il
patriarcato di Aquileia, coi luoghi occupati
nell'ultima guerra. Così <i>Lodovico
re</i> di Francia intendeva di riacquistare
Brescia, Crema, Bergamo, Cremona
e Ghiaradadda, ch'erano una volta
pertinenze del ducato di Milano, quasi
che la repubblica veneta non le possedesse
da gran tempo in vigore di legittimi
trattati. Finalmente il <i>re Cattolico</i> volea
riavere i porti del regno di Napoli,
già impegnati ai Veneziani dal re Ferdinando,
figlio d'Alfonso I, cioè Trani,
Brindisi, Otranto e Monopoli nel golfo
Adriatico. Delle altre condizioni di questo
trattato non occorre ch'io parli, se
non che per disobbligar Cesare dal
fresco giuramento della tregua di tre
anni, fu creduto sufficiente che il papa
fulminasse a suo tempo un interdetto ed
altre censure orribili contro i Veneziani,
se in termine di quaranta giorni non restituivano
le terre della Chiesa: dopo il
qual tempo richiedesse di assistenza lo
eletto imperadore, come avvocato della
Chiesa Romana.
</p>

<p>
<span class="pagenum" id="Page_231">[231]</span>
</p>

<p>
Diede fine in quest'anno al suo vivere
e a' suoi affanni <i>Lodovico Sforza</i>,
soprannominato il Moro, già duca di
Milano, dopo aver avuto tempo di far
buona penitenza in carcere de' suoi trascorsi
peccati. E siccome in que' tempi
troppo era familiare il sospetto de' veleni,
corse anche voce ch'egli per questa
via fosse giunto al termine de' suoi giorni,
ma senza apparire alcun giusto motivo
di abbreviargli la vita. Nel giugno
eziandio dell'anno presente tornarono i
Fiorentini a dare il guasto alle biade dei
Pisani, con giugnere sino alle mura della
città. Questo tante volte replicato flagello
estenuò talmente le forze del popolo pisano,
che sarebbe oramai stato facile ad
essi Fiorentini di ridurlo a rendersi, se
non si fossero ritenuti per li riguardi
che aveano al re di Francia e al re Cattolico,
cadaun de' quali volea far mercatanzia
di quella città: cioè esigea di
grosse somme, se ne doveano permettere
l'acquisto. Diedero inoltre essi
Fiorentini un altro guasto a buona parte
del Lucchese, perchè non cessava quel
popolo di mandar soccorsi a Pisa.
</p>

<hr />
</div>

<div class="chapter">
<h2 class="hidden" id="MDIX">MDIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDIX</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Giulio</span> II papa 7.</td>
  </tr>
  <tr>
    <td><span class="smcap">Massimiliano I</span> re de' Rom. 17.</td>
  </tr>
</table>

<p>
Di grandi avventure o, per dir meglio,
disavventure fu ben gravido l'anno
presente in Italia. Non si potè tener così
occulto il trattato conchiuso in Cambrai,
che non traspirasse al senato veneto;
e tanto più all'osservare i grandi
armamenti che si faceano in più parti.
Si cominciarono perciò molti consigli in
Venezia per provvedere a turbine sì
minaccioso. Trovavasi certamente allora
la repubblica veneta nel più bell'auge
della sua fortuna. Per l'Istria, per la
Dalmazia, in Candia, in Cipri, e in altre
parti del Levante si stendea la sua potenza.
Uno de' più fertili e ricchi pezzi
dell'Italia era sotto il suo dominio. La
sola meravigliosa e sì popolata città di
<span class="pagenum" id="Page_232">[232]</span>
Venezia potea dirsi un emporio di ricchezze
tanto del pubblico che de' privati,
a cagione del gran commercio che da più
secoli faceano i Veneti per mare, della
gran copia delle lor navi, del dovizioso
loro arsenale che non avea pari in Europa.
Colà si portavano le merci dell'Oriente,
e particolarmente le specierie,
che si distribuivano poi per la maggior
parte delle città dell'Italia, Germania e
Francia. Immenso era questo guadagno,
se non che solamente circa questi tempi
cominciò a calare, per avere i Portoghesi
trovato il passaggio per mare alle
Indie Orientali, e sempre più s'andò
sminuendo da lì innanzi per l'industria
d'altre potenze marittime che passano
oggidì a dirittura nelle stesse Indie. Chi
vuol avere un saggio delle ricchezze che
nel secolo decimoquinto colavano in
quella potente città, non ha che da leggere
una parlata fatta nell'anno 1421,
dal doge <i>Tommaso Mocenigo</i>, e registrata
nella Cronica Veneta di Marino Sanuto
da me data alla luce <span class="fnote">[Marino Sanuto, Vita de' Dogi di Venezia,
tom. 22 Rer. Ital. pag. 949.]</span>. Perciò al bisogno
grandi erano le forze di quella
repubblica non meno in mare che per
terra; grande ancora il coraggio, la fedeltà,
l'unione. Soprattutto la saviezza,
dote inveterata in quel senato, presedeva
ai lor consigli; e per le buone e puntuali
paghe che dava essa repubblica, facilmente
correvano a lei le genti d'armi
e i bravi condottieri de' quali allora abbondava
l'Italia. Tentarono bensì i Veneziani
coll'offerta di Faenza, e fors'anche
di Rimini, di placare il pontefice.
Fecero altri tentativi presso Cesare e
presso il re Cattolico: tutto indarno,
perchè niun d'essi credette compatibile
col suo onore il recedere dal pattuito
nella lega. Si accinsero dunque animosamente
i Veneti ad accrescere le lor
forze, risoluti alla difesa, e misero insieme
un esercito di due mila e cento
lancie, ossia d'uomini d'arme, di mille
cinquecento cavalli leggieri italiani, di
<span class="pagenum" id="Page_233">[233]</span>
mille e ottocento stradioti greci, e di dieciotto
mila fanti da guerra, a' quali aggiunsero
ancora dodici mila altri fanti
delle cernide de' contadini. La Cronica
scritta a penna di autore Anonimo Padovano,
ma contemporaneo, la qual si
conserva presso di me, riferisce il nome
di tutti i capitani <span class="fnote">[Storia Veneta MS.]</span>; e poi confessa che
almeno secento di questi uomini d'arme
erano vili famigli, perchè scelti in fretta,
ed essere stati que' contadini più atti al
badile e all'aratro, che a' fatti di guerra.
Poteano questi nondimeno servire per
guastatori, e per fianco ai presidiarii, secondo
le occorrenze. Oltre a ciò, gran
preparamento si fece di legni armati per
mare, e ne' fiumi, e nel lago di Garda.
Condussero ancora alcuni della casa Orsina
e Savella, e <i>Fracasso da San Severino</i>,
condottieri di molta gente d'armi. Ma
il papa impedì loro il venire. Fu anche
impedito il passo a Giovanni conte di
Comania, a Michele Frangipane e a Bothandreas
capitano della Liburnia, che
doveano condurre mille e cinquecento
cavalli. Chiamati in consiglio <i>Bartolomeo
d'Alviano</i> e il <i>conte di Pitigliano</i>, generali
delle lor armi, per intendere i lor
sentimenti, l'ultimo d'essi, come più vecchio,
fu di parere che si fortificassero le
città di Terra ferma, e provvedute che
fossero di buon presidio, si stesse alla
difesa, menando la cosa in lungo, per li
vantaggi che poteano venire dal guadagnar
tempo contra una lega facile a disciogliersi
per varii avvenimenti <span class="fnote">[Guicciardino, Storia Veneta MS.]</span>.
Giudicò all'incontro l'Alviano, che si
avesse ad uscire in campagna, prima che
fosse calato in Italia col preparato nuovo
esercito il re Lodovico, meglio essendo
il far la guerra in casa altrui, che l'aspettarla
nella propria; e potendo anche
avvenire che si prendesse qualche città
dello Stato di Milano, la cui conquista
frastornasse i primi disegni de nemici.
Prese il senato un partito di mezzo, cioè
ordinò che l'esercito non passasse l'Adda,
<span class="pagenum" id="Page_234">[234]</span>
ma si tenesse in que' contorni. Nel
mese d'aprile attaccatosi il fuoco nell'arsenale
di Venezia, ne bruciò gran parte
colla perdita di dodici corpi di galee
sottili, e di molte monizioni. Da lì a pochi
giorni a cagion d'un fulmine si bruciò
la rocca del castello di Brescia con
tutta la polve da fuoco e tutte le munizioni.
Cadde ancora l'archivio della repubblica:
avvenimenti che dalla gente
superfiziale furono presi per preliminari
e presagi di maggiori sciagure.
</p>

<p>
Arrivarono di Francia in Italia nella
primavera di quest'anno mille e ducento
lancie, due mila cavalli leggeri, sei mila
fanti Svizzeri, e sei altri mila Guasconi e
Piccardi, che si unirono con cinquecento
lancie, mille arcieri ed otto mila fanti, che
erano nello Stato di Milano. Giunse molto
più tardi anche lo stesso re Lodovico col
duca di Lorena e copiosa nobiltà franzese.
Nel dì 5 d'aprile ebbe ordine <i>Carlo
d'Ambosia</i> signor di Sciomonte, di dar
principio alla danza con una scorreria.
Passato l'Adda a Cassano, prese Treviglio,
Rivolta, ed altre castella, mettendo
a sacco il territorio. Nello stesso tempo
<i>Francesco Gonzaga</i> marchese di Mantova,
entrato nella lega, assalì il Veronese, ma fu
respinto da Bartolomeo d'Alviano. Prese
eziandio Casal Maggiore, ma gli convenne
abbandonarlo. In questo mentre fulminò
il papa interdetti ed orribili censure
contro i Veneziani, e diede principio anch'egli
alle offese. <i>Francesco Maria della
Rovere</i>, nipote d'esso papa, già divenuto
duca d'Urbino per la morte del <i>duca Guidubaldo</i>,
e generale dell'esercito pontificio,
corse sul Faentino, ed assediò Brisighella,
dove perirono fra soldati e abitanti
più di due mila persone: e fu dato il sacco
alla misera terra, con trattar chiese e
donne come avrebbono fatto i Turchi.
Ebbe esso duca anche il castello di Russi,
e di là andò a mettere il campo a Ravenna,
città creduta allora inespugnabile
per le tante fortificazioni fattevi da' Veneziani.
Dacchè si furono i Franzesi impadroniti
di Treviglio, il <i>conte di Pitigliano</i>
<span class="pagenum" id="Page_235">[235]</span>
generale primario dell'armata veneta, che
s'era postato a Pontevico, si affrettò a raunar
le sue genti, e mossosi contro i nemici,
gli obbligò a ritirarsi di là dall'Adda. Ricuperati
alcuni dei luoghi perduti, perchè
un buon presidio franzese tenea saldo
Treviglio, convenne adoperar le artiglierie,
e venire all'assalto. Lo sostennero i
Franzesi, ma provata la risolutezza degli
aggressori, e perduta la speranza di soccorso,
appresso si renderono prigioni.
Dionisio de' Naldi capitano della compagnia
de' Brisighelli, che innanzi agli altri
era stato all'assalto, inviperito ancora
per le disgrazie della sua patria, ottenne
il sacco dell'infelice terra. Neppur ivi
tralasciato fu alcuno sfogo dell'empietà,
della crudeltà e della libidine, con rivolgersi
nondimeno in grave danno dell'armata
veneta siffatta barbarie, perciocchè
non poterono i capitani ritener gran copia
d'altri soldati, che non corresse a cercar
ivi bottino, di maniera che per farli uscire
di là, si ricorse al brutto ripiego di attaccare
il fuoco alla terra, la quale, dianzi
ricca ed amena, si ridusse all'ultima miseria.
Di questo scompiglio profittando il
re Lodovico, potè a man salva far transitare
tutto il suo esercito per li ponti che
avea sull'Adda a Cassano.
</p>

<p>
Furono a vista le due potenti armate,
e il re non sospirava che di venir ad un
fatto d'armi: lo che non meno era desiderato
e proposto dall'<i>Alviano</i> governatore
del campo veneto, ed uomo assai
caldo. Ma il saggio conte di Pitigliano
stette costante in sostenere che il meglio
era di temporeggiare, e vincere colla spada
nel fodero, oppure di aspettar buona
congiuntura per assalirli. Vedutosi dal
re, che neppur colla sfida inviata potea
tirare i Veneziani ad un conflitto, s'inviò
in ordine di battaglia dietro l'Adda per
la via che conduce a Pandino. La vanguardia
era guidata da <i>Gian-Giacomo
Trivulzio</i>, celebre capitano di questi tempi.
Il re con lo Sciomonte era nel mezzo.
Il <i>signor della Palissa</i> conducea la retroguardia.
Similmente si mosse l'armata
<span class="pagenum" id="Page_236">[236]</span>
veneta, e per altro cammino andò fiancheggiando
la nemica. L'Alviano guidava
la vanguardia, il conte di Pitigliano
il corpo di battaglia, e Antonio de' Pii
coi legati veneti la retroguardia. O per
accidente delle strade, o per industria dei
Franzesi, tanto s'avvicinarono i due
eserciti, che l'Alviano, quando men sel
pensava, si trovò necessitato a menar le
mani, e si venne ad un terribil fatto di
armi nel dì 14 di maggio, due miglia
lungi da Pandino, in luogo appellato
l'Agnadello. Con sommo valore si combattè
da ambe le parti. Ma non passarono
tre ore, che toccò la vittoria ai Franzesi.
Circa dieci mila restarono morti sul
campo, i più nondimeno italiani. V'ha
chi dice otto, e chi solamente sei mila,
secondo il costume dell'altre battaglie.
Slargò ben la bocca il Buonaccorsi con
dire uccisi quindici mila e più de' Veneziani.
L'Alviano, ferito in volto, restò prigione,
e solamente dopo tre anni fu rimesso
in libertà. La strage fu nella fanteria
veneta, perchè la cavalleria non
tenne saldo. Rimasero padroni i Franzesi
del campo, di molta artiglieria, insegne
e munizioni. Più strano è il trovar qui
discordia fra gli scrittori in un punto di
somma importanza: cioè, se crediamo
al Guicciardino <span class="fnote">[Guicciardino.]</span>, il conte di Pitigliano
<i>colla maggior parte si astenne dal fatto di
arme</i>, o perchè già vide disperato il caso
per la rotta dell'Alviano, o per isdegno
contra di lui per avere, contro l'autorità
sua, preso a combattere. Fra Paolo dei
Cherici carmelitano veronese, che fiorì in
questi tempi, e condusse la sua Storia
manoscritta sino al 1537, scrive <span class="fnote">[Paoli de Clerici, Hist. MS.]</span>, che
esso conte e i provveditori veneti, sbaragliato
che fu l'Alviano, vergognosamente
se ne fuggirono. L'autore Anonimo Padovano
della Storia Veneta sopraccitata asserisce <span class="fnote">[Storia Veneta MS.]</span>
che il Pitigliano entrò colle
sue schiere nel fatto d'armi, e gli convenne
voltar le spalle. Lo che vien confermato
<span class="pagenum" id="Page_237">[237]</span>
da un'altra Storia veneta manoscritta, il
cui autore veneziano pretende <span class="fnote">[Altra Storia Veneta MS.]</span>
che alcuni capitani italiani usassero tradimento,
conchiudendo infine che il Pitigliano
con pochi si salvò a Caravaggio.
Il Bembo <span class="fnote">[Bembo.]</span> e Pietro Giustiniano <span class="fnote">[Petrus Justinian. Rer. Venet.]</span> passano
sotto silenzio questo punto. Ben pare
che se il Pitigliano fosse stato colle mani
alla cintola in sì gran bisogno, si sarebbe
tirato addosso un rigoroso processo.
</p>

<p>
Certo è che tutto l'esercito franzese unito
combattè, laddove il Pitigliano arrivò a
combattere solamente dappoichè l'Alviano
era in rotta. Se unita tutta l'armata
veneta fosse stata a fronte de' nemici, poteva
essere diverso il fine di quella giornata.
</p>

<p>
Dappoichè il re Luigi ebbe solennizzata
in più forme questa vittoria, appellata
dipoi di Ghiaradadda, e ordinato che
ivi si fabbricasse una Chiesa col titolo di
santa Maria della Vittoria, non perdè
tempo a profittare di sì buon vento. Impadronissi
di Caravaggio e di tutta la
Ghiaradadda; e giacchè era corso il terrore
per tutte le città venete, poco stette
a rendersegli Cremona, per opera di Soncino
Benzone, di cui troppo s'erano fidati i
Veneziani. Appresso vennero i Cremonesi
alla divozion de' Franzesi, e da lì a qualche
tempo anche la fortezza. Altrettanto
fece Bergamo. La nobiltà parimente e
il popolo di Brescia, veggendo imminente
l'assedio, e prevedendo la propria rovina,
al primo comparir delle armi franzesi,
mandarono al re le chiavi della loro città,
giacchè aveano dianzi ricusato di ricevere
dentro il presidio veneto. Cavalcò dipoi
il re al forte castello di Peschiera, dove
il Mincio esce dal lago, e, fatta colle artiglierie
buona breccia, si venne all'assalto.
Stanchi finalmente i cinquecento fanti che
erano ivi di presidio, più volte fecero segno
di volersi rendere, ma non esauditi,
furono infine tagliati tutti a pezzi dai
Franzesi, entrati colà a forza d'armi.
<span class="pagenum" id="Page_238">[238]</span>
Pietro Giustiniano, il Guicciardino e il
Buonaccorsi scrivono che Andrea Riva
provveditor veneto vi fu impiccato ai
merli col figliuolo. Con questa barbarie
turchesca si facea la guerra in que' tempi
da' principi cristiani. Avrebbe anche potuto
il re Luigi passare il Mincio, e insignorirsi
di Verona, perchè quel popolo,
sull'esempio de' Bresciani, non avea voluto
ammettere la guarnigion destinata dai
Veneziani. Ma perchè il paese di là dal
Mincio era riserbato a Massimiliano Cesare,
non se ne volle ingerire. Per tante
calamità, e perchè riparo non v'era alla
diserzion continua delle poche milizie che
s'erano salvate somma era la costernazione
in Venezia. Il creduto migliore ripiego,
a cui s'appigliò quel saggio Senato,
fu di tentare ogni via per placare il <i>papa</i>,
<i>Cesare</i> e il <i>re Cattolico</i>, giacchè si scorgea
inesorabile il re Cristianissimo. Diedero
dunque ordine ai cittadini di Verona
e Vicenza di rendersi a Massimiliano,
subitochè si presentassero l'armi, senza
fargli resistenza. Altrettanto fecero sapere
a' loro uffiziali esistenti in Faenza, Rimini,
Cervia e Ravenna, che rendessero quelle
città; e ciò prima che spirassero i giorni
prescritti nel monitorio. Questi ordini
furono eseguiti, eccettochè per la rocca di
Ravenna, che tenne forte, e infine o per
comandamento del Senato, o per mancanza
di vettovaglie, venne in potere del
papa. Un brutto esempio di fede violata
si vide allora, perchè i governatori veneti
di quella città, contro le capitolazioni, furono
ritenuti prigioni. Il duca d'Urbino
entrò in possesso di quelle città, e le
guarnigioni si ritirarono a Venezia. Ai
ministri del re Cattolico nel regno di Napoli
s'arrenderono poi le città che i Veneziani
possedeano ivi sulle spiaggia dell'Adriatico:
del che contento il re più
non s'impacciò in guerra contro di loro.
Quanto a <i>Massimiliano Cesare</i>, mirabil
era la negligenza sua in questo frangente,
raunando egli assai lentamente il suo
esercito in Trento. Venne finalmente quel
dì, in cui il vescovo di quella città ebbe
<span class="pagenum" id="Page_239">[239]</span>
ordine di calare in Lombardia con un
corpo di gente. Se gli diedero tosto Verona
e Vicenza. Mandato un araldo anche
a Padova, che non avea voluto ricevere
le genti d'arme de' Veneziani, quel
popolo a' dì 4 di giugno consegnò la città
a Leonardo Trissino, che vi andò per
parte dell'imperadore con soli trecento
fanti tedeschi. Anche la nobiltà di Trivigi
mandò ambasciatori a Padova ad offerir
la città al re dei Romani; ma quegli uffiziali
affaccendati in rubare, e in bere il
buon vino, tanto tardarono, che sollevatosi
in Trivigi un certo Marco Calegaro,
gridando: <i>Viva San Marco</i>, mosse la plebe
contra de' nobili, diede il sacco agli Ebrei,
e tempo a' Veneziani di spedir colà ottocento
fanti che quetarono il tumulto, e
tennero salda la città, molti de' cui nobili
furono mandati a provar cosa fossero i
camerotti di Venezia.
</p>

<p>
Nella lega di Cambrai era entrato
anche <i>Alfonso</i> duca di Ferrara, e per
maggiormente animarlo il papa l'avea
nel dì 19 d'aprile creato gonfaloniere
della Chiesa romana <span class="fnote">[Muratori, Antichità Estensi, tom. 2.]</span>. Mandò egli,
nel dì 10 di maggio, trentadue pezzi di
artiglieria al campo della Chiesa, ch'era
sotto Ravenna. Poscia uscito colle sue
genti in campagna, nel dì 30 di quel
mese s'impadronì di Rovigo e di tutto
il suo Polesine, e poscia d'Este, Montagnana
e Monselice, antichi retaggi della
Casa d'Este. Così Cristoforo Frangipane
prese nell'Istria alcune castella de' Veneziani;
ed il duca di Brunswich s'impadronì
di Feltre e di Belluno con varie
terre del Friuli. Tutto insomma era in
conquasso il dominio veneto in terraferma.
Per tanta confusione e tracollo
delle cose sue volle il senato veneto tentar,
se potea, di raddolcir l'animo di
Massimiliano Cesare: al qual fine gl'inviarono
<i>Antonio Giustiniano</i> con ordine
di fare ed esibir tutto, purchè potesse
rimuoverlo dal continuar le offese. Leggesi
nella Storia del Guicciardino la parlata
d'esso oratore, piena di tanta umiltà,
<span class="pagenum" id="Page_240">[240]</span>
che sembrando piuttosto viltà a chi visse
parecchi anni dopo quello storico, la
giudicarono una mera invenzione di lui,
come son tante altre concioni, fatture del
solo suo ingegno, ancorchè egli scriva di
aver tradotta questa dal latino, nel qual
linguaggio fu recitata dal Giustiniano. Io
non entrerò in questa disputa, per cui si
son molto scaldati vari autori, come diffusamente
si può vedere nella Storia franzese
della Lega di Cambrai. Solamente dirò,
che lo stesso Bembo attesta, dato ordine
al Giustiniano di procurare la pace
con qualsivoglia dura condizione, e di riconoscere
da Cesare qualunque terra dell'impero
che la repubblica possedesse in
Friuli e Lombardia. Questa ambasciata,
ossia che seguisse dopo tante perdite,
come vuole il Guicciardino, oppure prima,
secondochè s'ha dal Bembo, credendo
altri, che due volte il Giustiniano fosse
inviato a Massimiliano, a nulla servì.
Perciò il senato veneto, non obbliando
l'antica sua generosità, diedesi a fare
ogni possibile sforzo per accrescere il
quasi annichilato esercito suo. Vennero
a Venezia i presidii, che abbandonarono
la Romagna e il regno di Napoli; giunsero
dall'Istria, Albania e Dalmazia non
poche schiere di gente bellicosa; e il conte
di Pitigliano generale, coll'esibir grosso
ingaggiamento, trasse alle sue bandiere
assaissimi soldati italiani, di maniera che
si mise insieme un esercito capace di
campeggiare. Intanto i <i>cardinali Grimani
</i>e <i>Contarino</i> aveano fatti buoni uffizii
in Roma presso il papa, facendo
conoscere che la repubblica coll'avere
restituite le città della Romagna entro il
termine dei ventiquattro giorni prescritti
dal monitorio, non era incorsa nelle
censure; e parve loro di scoprire qualche
buon raggio di animo mitigato del
pontefice: del che avvisato il senato,
mandò tosto a Roma ambasciatori con
isperanza di guadagnar molto più con
questa sommessione. Non furono pubblicamente
ricevuti. Pretese il papa non
adempiuto quanto era intimato dalla
<span class="pagenum" id="Page_241">[241]</span>
bolla, e però incorse le censure. Mosse
ancora varie altre dure pretensioni contra
della repubblica. Venuti siffatti disgustosi
avvisi al senato veneto, si scatenarono
le lingue de' più contra del
papa, con giugnere (siccome abbiamo
dal Bembo) Lorenzo Loredano figlio
del doge a dire ad alta voce, che giacchè
il Turco, informato delle lor disgrazie, si
era esibito di mandar loro soccorsi, conveniva
prevalersene contra di questo
non pontefice, ma carnefice, d'ogni crudeltà
maestro. Il doge ed altri più saggi
presero poi la risoluzion di scrivere al
papa lettere piene d'umiltà e d'ubbidienza,
confessandosi rei, e rimettendosi
alla clemenza di sua santità: lettere che
produssero poi buon frutto, siccome diremo.
</p>

<p>
Aveano già cominciato i Padovani
ad assaggiar più d'un poco qual fosse
il disordinato governo dei loro ospiti
novelli. Frequenti si provavano i rubamenti;
non era salvo l'onore delle donne;
le risse, che spesso succedeano coi
soldati, costavano la vita ai cittadini e
il sacco alle lor case. Però non istette
molto quel popolo infermo a desiderare
di mutar fianco. Di questa lor disposizione,
e del poco presidio, e della mala
guardia che si faceva in Padova, essendo
informati i Veneziani, fu proposto in
senato di ricuperar Padova. Vi fu chi
arringò in contrario; ma sì efficacemente
perorò Lodovico Molino <span class="fnote">[Petrus Justinian., Rer. Ven., lib. 10.]</span>, che
fu decretato di tentarne l'impresa. Trovavasi
in questi tempi sotto Asolo, terra
nobile del Trivigiano, lo smilzo esercito
imperiale, di cui era stato creato generale
da Massimiliano Cesare <i>Costantino
despota</i> della Morea, spogliato dal Turco
de' suoi Stati. L'armata veneta, che era
a Trivigi, gli diede un giorno una buona
spelazzata: lo che accrebbe il coraggio
per cose maggiori. Si fece poi correre
voce fra i villani del Padovano che si
avea da prendere Padova, e permetterne
il sacco: sinfonia che mirabilmente infiammò
<span class="pagenum" id="Page_242">[242]</span>
il cuore di quella gente, dimentica
di ogni dovere verso la propria città,
per sì fatta maniera, che otto mila d'essi,
prese l'armi, volarono all'armata, invasati
dalla speranza di sì ricco bottino.
Anche da Venezia gran copia di nobili e
plebei accorse alla desiderata conquista
e preda, venendo in barche per la Brenta
e pel Bachiglione. Staccatosi dunque
da Trevigi l'esercito veneto sotto il comando
del <i>conte di Pitigliano</i>, e passato
a Noale, fu spedito innanzi <i>Andrea
Gritti</i> legato con cinquecento cavalli
leggeri; il quale, unitosi con altri fanti
che erano a Mirano, e colle brigate dei
contadini, sul far del giorno tacitamente
s'avvicinò a Padova, e, mandate innanzi
alcune carra di fieno, che fecero buon
giuoco, ebbe la fortuna di prendere la
porta di Codalunga, col cui capitano per
altro passava intelligenza. Arrivando poi
di mano in mano genti fresche a sostenerlo,
s'inoltrò più avanti. Gli uffiziali
cesarei sì per questo, come per udire il
popolo gridar <i>Marco, Marco</i>, spaventati si
rifugiarono nel castello; e contuttochè
seguisse qualche battaglia, pure poco stettero
i Veneti ad impadronirsi di tutta la
città. Gli arrabbiati villani non furono
pigri a menar le griffe. Rimasero saccheggiati
tutti i banchi, le case e botteghe
de' Giudei, e circa ottanta case di nobili
padovani aderenti agl'imperiali, con perdita
di grandi ricchezze. Tutto era in
confusione, urli e grida. Volle Dio che
tardasse molto a giugnere il grosso della
armata, e che le infinite barche vegnenti
per li canali trovassero del contrasto:
altrimenti, se giugneva tanta gente, che
difficilmente si sarebbe frenata, tutta restava
desolata l'infelice città. Ma in
questo mentre si proclamò un bando, che
sotto pena della forca niun più osasse di
saccheggiare; laonde, arrivato nello stesso
giorno il Pitigliano col maggior nerbo
dell'armata, e chiunque veniva per acqua,
trovarono per lor conto sparecchiata la
tavola.
</p>

<p>
Se ascoltiamo l'autor franzese della
<span class="pagenum" id="Page_243">[243]</span>
Lega di Cambrai, fu ricuperata Padova
dall'armi venete nel dì 18 di giugno.
La verità si è, che sì bel colpo riuscì
loro nel dì 17 di luglio di quest'anno,
correndo la festa di santa Marina, poi
da lì innanzi, ed anche oggidì, molto
solennizzata in Venezia per memoria di
questo avvenimento, che fu il principio
del risorgimento della repubblica. Così
ha il Bembo <span class="fnote">[Bembo.]</span>, il Guicciardini <span class="fnote">[Guicciardini.]</span>, Pietro
Giustiniano <span class="fnote">[Giustiniani, Rer. Venet.]</span>, la Storia Veneta manoscritta <span class="fnote">[Storia Veneta MS.]</span>.
Nell'altra Storia Veneta,
scritta a penna che è di un autor padovano,
il quale si trovò presente a questi
fatti, è scritto <span class="fnote">[Anonimo Padovano, Storia Veneta.]</span>: <i>Questo fu a dì 17 del
mese di luglio, l'anno di nostra salute
1509, giorno di santa Marina, in martedì</i>:
che tale appunto, secondo la lettera dominicale
G, fu il dì 17 di quel mese; e
non già del 1510, come per errore si
legge negli almanacchi di Venezia. Nè si
dee tacere, avere quest'ultimo storico con
gran franchezza attribuito a un tradimento
di <i>Costantino despoto</i> della Morea,
che comandava allora le soldatesche italiane
di Massimiliano, il riacquisto di
Padova fatto dai Veneziani. Pretende egli
che <i>papa Giulio</i> avesse già riconosciuto
essere il meglio della Chiesa e della
Italia che si conservasse la repubblica
di Venezia, per opporla non meno ai
Turchi, che alle potenze cristiane, le quali
venivano a conculcare e mettere in
ceppi le provincie italiane: laonde, dati
ordini segreti ad esso Costantino di favorir
sotto mano i Veneti, il mandò a
Trento a <i>Massimiliano Cesare</i> con cinquanta
mila ducati per sollecitarlo a calare
in Italia, per paura che i Franzesi
non prendessero il rimanente dello Stato
veneto. Fu inviato costui a Padova colle
genti imperiali. Per quanto que' Padovani
che amavano il nome imperiale lo
scongiurassero di non ispogliar la città
<span class="pagenum" id="Page_244">[244]</span>
dell'opportuno presidio, volle egli andare
a campo ad Asolo. Crebbero le apparenze
che Padova fosse in pericolo; ma
per quanto anche i suoi capitani, cioè
Pandolfo Malatesta, Lodovico e Federigo
da Bozzolo, il marchese d'Ancisa ed
altri, il consigliassero di cacciarsi in Padova
troppo sprovvista di gente, nulla mai
volle consentirvi. Potrebbe essere che
costui non peccasse d'infedeltà, ma bensì
di superbia e d'imperizia nel maneggio
della guerra. E quando mai fosse stato
reo d'infedeltà, sembra più verisimile
che da' saggi Veneziani fosse egli segretamente
guadagnato, e non già imbeccato
dal pontefice, il quale non per anche
avea sposati gl'interessi della repubblica
veneta. Ebbe Padova motivo di
ringraziar Dio per essersi salvata da un
sacco universale; ma non potè per altro
verso schivare la propria rovina. Imperocchè,
bisogna confessarlo, quasi
tutta quella nobiltà s'era mostrata vogliosa
di mutar governo, e dichiarata in
favore degli imperiali. Non ne mancò
loro il castigo. Preso che fu da' Veneziani
il castello di Padova a discrezione,
sì quei nobili che colà s'erano ritirati,
che molti altri presi nella città, furono
inviati nelle carceri di Venezia, dove
Leonardo de' Trissini finì presto la vita,
altri sul fine di novembre furono pubblicamente
giustiziati (rigore nondimeno
fin dallo stesso Bembo disapprovato), e
que' pochi che poterono durar ivi per
molti anni, si videro poi confinati in varii
luoghi delle coste marittime. Oltre a ciò,
la maggior parte degli altri nobili padovani
fu chiamata a Venezia, con ordine
di presentarsi ogni dì a un certo ufficio.
Molti di essi e delle principali famiglie,
per paura e per altre cagioni, se ne
fuggirono dipoi, con venire perciò dichiarati
ribelli, ed applicati al fisco tutti
i lor beni. L'autor padovano registra il
nome di chiunque soggiacque a tal flagello,
per cui perì il fiore di quella nobiltà.
Qui nondimeno non finirono le
sciagure di quel povero popolo.
</p>

<p>
<span class="pagenum" id="Page_245">[245]</span>
</p>

<p>
L'avere in questa maniera, cioè quasi
dissi tanto vilmente, <i>Massimiliano Cesare</i>
lasciata perdere la nobil città di Padova,
mosse allora le voci di ognuno, e poi le
penne, degli storici a proverbiare la di
lui somma disattenzione e indolenza nel
non mai unire il suo esercito e calare in
Italia. Già titubavano anche le città di
Verona e Vicenza, nella qual ultima si
ritirò in fretta il despota Costantino; e
d'uopo fu che, per sostenerla, accorresse
il signor della Palissa con settecento
lancie franzesi. Intanto i Veneziani
ricuperarono tutto il contado di Padova,
e venne lor fatto di acquistar anche Lignago,
terra ossia castello forte sull'Adige,
che mirabilmente servì loro in questa
guerra. Riuscì eziandio ai medesimi
un colpo che fece grande strepito per
Italia. Se ne stava <i>Francesco marchese</i>
di Mantova nell'isola della Scala con
poche truppe, dimentico della vigilanza
e delle precauzioni che ogni accorto capitano
dee prendere in tempo di guerra.
Di ciò avvisato dai villani Carlo Marino
provveditor di Lignago, segretamente disposte
le cose, spedì colà Lucio Malvezzi
con ducento cavalli leggeri, e Citolo da
Perugia con ottocento fanti e molte brigate
di contadini, che, giunti la notte,
svaligiarono d'armi, cavalli e arnesi tutti
i soldati del marchese. Fuggì egli in camicia,
e nascoso in un campo di miglio
o saggina, promise molto ad un villano,
se il salvava; ma, da costui tradito, cadde
in mano di chi gli faceva la caccia. Fu
condotto a Lignago, e quindi a Venezia,
dove fu carcerato nella prigion delle
Torreselle, e quivi per lungo tempo si riposò.
L'Equicola <span class="fnote">[Equicola, Cronica di Mantova.]</span> e fra Paolo carmelitano <span class="fnote">[Paul. de Cler., Hist. MS.]</span>
riferiscono al dì 9 d'agosto
la prigionia di questo principe. Il Buonaccorsi
scrive <span class="fnote">[Buonaccorsi, Diario.]</span> che nel dì 7 dì agosto
s'intese questa nuova in Firenze. Ma
falla, perchè il Bembo <span class="fnote">[Bembo.]</span> va d'accordo
<span class="pagenum" id="Page_246">[246]</span>
coll'Equicola. Intanto il <i>re Lodovico</i> era
tornato in Francia. Per ordine di <i>Massimiliano</i>,
il <i>principe di Analto</i>, il <i>duca di
Brunsvich</i> e <i>Cristoforo Frangipane</i> fecero
guerra ai Veneziani, e misero sossopra
il Friuli e l'Istria, dove seguirono saccheggi,
incendii e baruffe non poche. Udine
capitale del Friuli fece buona difesa;
più ancora ne fece Cividale contro
le artiglierie e gli assalti d'esso duca. E
perciocchè ben conoscevano i Veneziani
che il pigro Massimiliano Cesare, dopo
aver tante volte detto di voler calare in
Italia, una volta infine calerebbe e che
il suo turbine s'andrebbe a scaricar sopra
di Padova, si diedero colla maggior
sollecitudine a fortificar la città, e a provvederla
di meravigliosa quantità di viveri
e munizioni da guerra. Colà ancora spinsero
il nerbo maggiore della lor fanteria
e cavalleria, colla giunta di ducento giovani
veneti volontarii, cadauno de' quali
menò seco a sue spese dieci o quindici
o venti uomini armati. Il doge Loredano
servì d'esempio agli altri col mandarvi
due suoi figliuoli. Lo stesso conte di Pitigliano
generale dell'esercito, quando
fu il tempo, s'andò quivi a rinchiudere.
</p>

<p>
Circa gli ultimi dì d'agosto venne alla
perfine alla volta di Padova l'esercito di
Massimiliano re de' Romani; esercito
formidabile pel numero de' combattenti,
ma senza ordine, senza unione, perchè
composto di varie nazioni e di molti volontarii.
Lo stesso re v'era in persona,
ma seco non era venuto quell'oro che
occorreva al bisogno delle grandi imprese,
avendo questo principe sempre
avuto non minor cura di raunarne, che
di lasciarselo fuggire di mano, avaro insieme
e prodigo. Cento cinquanta cinque
mila scudi d'oro, a lui pagati del re Luigi
per l'investitura di Milano, ottenuta
nel dì 14 di giugno dell'anno presente <span class="fnote">[Du-Mont, Corp. Diplomat.]</span>,
c circa cento sessanta mila ducati d'oro
che per più capi esso Augusto avea ricavato
dal papa, fecero presto le ali.
Però la principal paga, che si dava a questa
<span class="pagenum" id="Page_247">[247]</span>
gente, era di permetter che saccheggiassero
tutto il Padovano. Terribile fu
infatti la desolazione di quel fertilissimo
paese; ma costò anche non poco a quei
nobili assassini, perchè i contadini, oltre
all'essere sempre stati ben affetti e fedeli
alla repubblica, irritati dal crudel
trattamento d'essi imperiali, quanti ne
poterono cogliere, tanti sacrificarono alla
loro vendetta. Venne a rinforzare l'armata
cesarea <i>Ippolito cardinale d'Este</i>,
personaggio intendente delle cose di guerra,
spedito da <i>Alfonso duca</i> di Ferrara suo
fratello con cento lancie, ducento cavalli
leggeri, due mila fanti, pagati a sue spese,
e gran copia di artiglierie. Giunse ancora
<i>Lodovico Pico conte</i> della Mirandola, mandato
da <i>papa Giulio</i>, con ducento lancie
della Chiesa e ducento cavalli leggeri. Mandovvi
parimente il governator franzese di
Milano molti uomini d'armi e munizioni
da guerra in abbondanza. Quando ognun
si credeva che Massimiliano con sì potente
esercito avesse da assorbire Padova,
cominciò egli a perdere il tempo in impadronirsi
di Limene, Monselice, Este,
Montagnana ed altri luoghi. Lo storico
padovano attribuisce ancor questo ai
consigli del despota della Morea e del
conte della Mirandola per le segrete
commissioni date loro dal papa. Si venne
pure una volta a stringere d'assedio
Padova nel mese di settembre: assedio
strepitoso, descritto dal Guicciardini, dagli
storici veneti e dall'Anonimo Padovano.
Altro a me non permette di dire
l'istituto mio, se non che per quindici
giorni vi si fecero di grandi prodezze
dall'una parte e dall'altra, e vi perirono
migliaia di persone; finchè, nel dì 27 di
settembre, fu sì valorosamente difeso un
bastione dall'assalto degl'imperiali, che
loro calò la voglia di tentarne di più.
Avendo dunque assai conosciuto Massimiliano
l'insuperabil difficoltà dell'impresa,
scemata di molto l'armata sua,
vicine le pioggie, che poteano fargli più
guerra che gli stessi avversarii, nel principio
di ottobre si ritirò con tutte le sue
<span class="pagenum" id="Page_248">[248]</span>
genti in Vicenza. E quindi, licenziata buona
parte di esse, con poco onore se ne
tornò in Germania.
</p>

<p>
Dopo sì felice successo, maggiormente
cresciuto l'animo ai Veneziani, ricuperarono
con facilità Vicenza, aiutati da
quel popolo, che sospirava di tornare alla
loro ubbidienza. Quindi s'inoltrarono
sotto Verona, città che sarebbe caduta
anch'essa, se il <i>signor di Sciomonte</i> non
l'avesse rinforzata con trecento lancie
franzesi, con somministrare anche le
paghe a quel presidio, a cui non poteva
o sapeva provvedere Massimiliano. Per
questo l'armata veneta prese quartiere
nel verno a Soave, San Bonifazio e Cologna,
continuamente scorrendo poi sino
alle porte di Verona, e tenendola molto
angustiata. Ricuperarono eziandio i Veneti
Feltre, Cividal di Belluno, ed altri
luoghi nel Friuli. Ma il loro sdegno maggiore
era contra di <i>Alfonso duca</i> di Ferrara,
non solamente per aver egli tolto
loro il Polesine di Rovigo, ma per essersi
anche fatto investire da Massimiliano
Cesare di Este e Montagnana, antichi
dominii della sua casa. Pertanto a' suoi
danni spedirono per Po un'armata di
diciotto galee, di alcuni galeoni e di assaissime
altre barche tutte piene di combattenti,
sotto il comando di <i>Angelo Trevisano</i>.
I saccheggi ed incendii di qua e
là dai gran fiume, furono per più giorni
il continuo loro esercizio; il che riempiè
di spavento la stessa città di Ferrara. A
questo improvviso temporale non punto
sbigottito il duca Alfonso, unite che ebbe
le sue genti, ed ottenuto anche un rinforzo
di Franzesi, uscì contro i Veneti,
premendo a lui specialmente di sloggiar
li da una bastia che essi aveano piantata
di qua dal Po in faccia alla Polesella
Sanguinoso ed inutile riuscì l'assalto
dato a quel sito nel dì 30 di novembre.
Perì in quelle battaglie <i>Lodovico Pico
conte</i> della Mirandola, stando a' fianchi
del cardinal d'Este. Fu anche nel dì 4
di dicembre presa dai Veneziani la città
di Comacchio, e saccheggiata con tutte
<span class="pagenum" id="Page_249">[249]</span>
le barbare appendici della licenza militare.
Maniera non appariva di levarsi di
dosso così malefici spiriti, se non che lo
ingegno del cardinal d'Este seppe trovare
un valevol esorcismo. Non pochi cannoni
e colubrine fece egli postare di notte
dietro gli argini del Po di sopra e di
sotto della flotta veneta; e col taglio di
essi argini formate le occorrenti troniere,
sul fare dell'alba nel dì 21 di dicembre
cominciò a salutar con que' bronzi
le galee e barche nemiche. Due di quelle
galee calarono a fondo, una restò consunta
dal fuoco. Ognuno cercò di fuggire.
Lo stesso Trivisano ebbe pena a
salvarsi. Giunte ancora addosso a loro
molte barche piene di soldati ferraresi,
fecero del resto, in maniera che vi restarono
circa tre mila Veneti o uccisi, o
annegati, o presi. Vennero in potere di
Alfonso tredici galee con assaissimi legni,
molte bandiere, infinite munizioni da
bocca e da guerra; e il tutto trionfalmente
fu condotto a Ferrara, dopo aver
presa a forza d'armi la bastia de' Veneziani,
con tagliar a pezzi secento Schiavoni
che ivi erano di presidio.
</p>

<p>
Con questi sì strepitosi successi terminò
la campagna dell'anno presente in
Lombardia. Altri se ne contarono in Toscana.
Imperciocchè i Fiorentini, il maggior
pensiero de' quali era la ricuperazion
di Pisa, mentre le altre potenze erano
impegnate altrove, si accinsero a dar
l'ultima mano a quell'impresa. Sapeano
che quell'ostinato popolo per la fame si
trovava ridotto ad un miserabile stato,
cibandosi la plebe de' più schifosi alimenti.
S'erano preparati in Genova molti legni,
per condurre a quella città una buona
quantità di grano. Se n'ebbe notizia in
Firenze, e però furono inviati uomini di
arme e artiglierie alle foci dell'Arno e in
Val di Serchio, per impedire il passo. Furono
astretti, nel dì 18 di febbraio, i Genovesi
a tornarsene indietro. Fabbricate
poi due bastie con un ponte sopra Arno,
strinsero i Fiorentini maggiormente quella
città, i cui rettori finalmente, vedendo
<span class="pagenum" id="Page_250">[250]</span>
disperato il caso, mossi ancora da qualche
interna sollevazione, inviarono ambasciatori
a trattar della resa. Benchè avessero
i Fiorentini potuto aver quella città da lì
a poco tempo a discrezione, e vendicarsi
di quel popolo da cui aveano ricevute
non poche ingiurie, pure non lasciarono
da saggi di accettar la resa con delle condizioni
molto amorevoli e vantaggiose ai
Pisani: capitolazione che fu anche religiosamente
osservata, dal che ne venne
loro gran lode. Vi entrarono dunque pacificamente
nel dì 8 di giugno, e vi fecero
tosto rifiorir l'abbondanza e la pace.
</p>

<hr />
</div>

<div class="chapter">
<h2 class="hidden" id="MDX">MDX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDX</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Giulio II</span> papa 8.</td>
  </tr>
  <tr>
    <td><span class="smcap">Massimiliano I</span> re de' Romani 18.</td>
  </tr>
</table>

<p>
Non fu men del precedente fecondo
il presente anno di guerre, di spargimento
di sangue e di rivoluzioni in Lombardia.
Per conto de' Veneziani, dolorosa
bensì loro riuscì la perdita che fecero di
<i>Niccolò Orsino conte</i> di Pitigliano, che, per
le tante vigilie e fatiche nella difesa di
Padova, infermatosi in Lunigo, sul fine
di febbraio cessò di vivere in età d'anni
sessantotto. Fu portato il suo cadavero
a Venezia, e datagli sepoltura ne' Santi
Giovanni e Paolo, con aver poi la gratitudine
del senato posta a sì fedele sperimentato
generale una statua dorata, e
una molto onorevole memoria. Ma raggi
di speranze maggiori cominciarono a trasparire
per la <i>repubblica veneta</i> dal canto
di <i>papa Giulio</i>. Dacchè questi ebbe riacquistato
quanto apparteneva di Stati alla
Chiesa romana, fecero gran breccia nel
cuore di lui l'umiliazione de' Veneziani,
le insinuazioni de' cardinali veneti in
Roma, e più d'ogni altra cosa il considerare
che non era bene il totale abbassamento
della potenza veneta, che specialmente
veniva riguardata come sostegno a
dell'Italia contra del Turco; e per lo
contrario potea solamente nuocere l'ingrandimento
de' potentati oltramontani
<span class="pagenum" id="Page_251">[251]</span>
in Italia. Però fin d'allora concepì compassione
verso la repubblica, e abborrimento
alla lega di Cambrai. Vi volle del
tempo a smaltir tutte le rigorose condizioni
che il papa esigeva da' Veneziani,
se bramavano daddovero di rimettersi in
sua grazia; ma questi infine, prendendo
legge dal presente bisogno e dall'inflessibilità
del pontefice, gli accordarono
quanto ei volle. E però, nel dì 24 di febbraio,
furono ammessi gli ambasciatori
veneti, e data l'assoluzione alla repubblica:
del qual passo sopra gli altri si mostrò
malcontento il <i>re di Francia</i>, che da
ciò ben comprendea dove già piegasse
l'inclinazion del pontefice. Più chiaramente
se n'avvide egli dipoi, perchè Giulio
si diede a maneggiar pace fra Massimiliano
Cesare e i Veneziani, e a muovere
l'Inghilterra contro la Francia, e a tirar
dalla sua gli Svizzeri. De' suoi negoziati
altro a lui non riuscì se non quest'ultimo,
avendo egli stabilita lega con quei
Cantoni: il che fatto, alzò maggiormente
il capo, e cominciò a muovere liti contra
di <i>Alfonso duca</i> di Ferrara, mal digerendo
ch'egli fosse sì attaccato alla
Francia. Imperiosamente dunque gli comandò
di non far da lì innanzi sale a Comacchio
in pregiudizio delle saline di
Cervia, siccome dianzi non ne facea,
quando Cervia era in mano de' Veneziani.
Al che rispondeva il duca di non essere
tenuto per alcuna capitolazione col papa
per questo, nè dovergli essere ciò impedito,
dacchè egli riconosceva per le sue
investiture solamente dall'imperio la città
di Comacchio. Suscitò ancora altre querele
col re Lodovico, una delle quali fu,
ch'egli non avesse a ritener sotto la sua
protezione esso duca di Ferrara.
</p>

<p>
Intanto il re di Francia, che per
tempo con un trattato s'era assicurato
del re d'Inghilterra, assai chiarito della
disattenzion del <i>re de' Romani</i>, informato
ancora dei disordini ch'erano in Verona,
con pericolo che quella città ricadesse in
potere de' Veneziani, stante la continuata
vicinanza del loro esercito a quella città;
<span class="pagenum" id="Page_252">[252]</span>
ebbe cura di assodar meglio quell'antemurale
allo Stato di Milano. Dati perciò
sessanta mila ducati d'oro a Massimiliano,
ne ricevette in pegno la cittadella di
Verona (dove mise buon presidio) e il
castello di Lignago, se poteva ritorlo ai
Veneziani. Quindi amendue si diedero a
far gran preparamenti d'armi, per continuare
più che mai la guerra contro la
repubblica, la quale dal canto suo non
tralasciava d'armarsi affin di resistere a
tanti nemici. Presero i Veneziani per governatore
dell'esercito loro <i>Lucio Malvezzo</i>,
e per capitano della fanteria <i>Lorenzo</i>
appellato <i>Renzo da Ceri</i>; nel qual
tempo, con intelligenze che aveano in Verona,
tentarono una notte di sorprendere
quella città colle scale. Andò il colpo fallito:
il che costò la vita a molti che furono
creduti o trovati veramente rei
della congiura. Venuto il mese d'aprile,
eccoti comparire a Verona mille cavalli
ed otto mila fanti inviati da <i>Massimiliano
Cesare</i> sotto il comando del <i>principe di
Analt</i>. Di là a non molto <i>Carlo d'Ambosia</i>
governator di Milano con <i>Gian-Giacomo
Trivulzio</i>, seco conducendo mille e cinquecento
lancie, dieci mila fanti, tre mila
cavalli leggeri e grosso treno d'artiglieria,
vennero a passar l'Adigetto alla
Canda, e cominciarono ad entrare sul
Padovano. <i>Alfonso duca</i> di Ferrara mosse
anch'egli le armi sue nel dì 12 di maggio,
e tornò a farsi rendere ubbidienza dal
Polesine di Rovigo, da Este, e dagli altri
luoghi che anticamente furono signoreggiati
da' suoi maggiori, che nel precedente
autunno gli erano stati ritolti da' Veneziani.
All'approssimarsi di sì poderosi
nemici, s'era già l'esercito veneto ritirato
dal Veronese a Vicenza; ma perchè neppur
quivi si tenne sicuro, passò oltre sul
Padovano alle Brentelle. Abbandonati i
poveri Vicentini, gente ben consapevole
del mal animo che nudriva il principe di
Analt contra di loro, pretendendoli ribelli,
gli spedirono ambasciatori. Solamente
poterono ottenere che la città restasse
esente dal fuoco, purchè pagassero trenta
<span class="pagenum" id="Page_253">[253]</span>
mila ducati d'oro. Ebbe tempo quel popolo
di salvare in Padova ed in altri luoghi
il meglio delle robe sue e mogli e figli;
ed essendo restati pochi abitatori in
quella città, arrivati che furono i Tedeschi,
rubarono ciò che poterono, ma non ciò
che speravano. Un atto di somma crudeltà
commisero dipoi i Tedeschi. A Costoza
villa del Vicentino sotto la montagna cavate
si truovano grotte o caverne di mirabil
estensione (dicono di tre miglia) a
guisa di labirinto, formate unicamente,
per opinione d'alcuni, dai cavatori di pietre
atte al fabbricare. Son chiamate il
Covolo, ossia la grotta di Masano. Qualunque
sia stata l'origine d'esse, che è
tuttavia in forse, colà entro s'era rifugiato
uno sterminato numero di Vicentini infelici,
ed anche di nobili colle loro famiglie
e masserizie, credendosi ivi in sicuro,
come altre volte, e specialmente nella
guerra dell'anno precedente erano stati.
Informata l'avida gente tedesca che ivi si
nascondeva un ricco bottino, corse per
impadronirsene. Ma perchè l'entrata era
stretta e ben difesa da quei di dentro,
raunata gran copia di fascine e paglie, e
spintala nell'imboccatura delle caverne,
tanto fumo, con attaccarvi il fuoco, entrò
colà, che ne rimasero soffocate da secento
persone tra grandi e piccoli, e forse
più: barbarie che anche oggidì fa orrore.
</p>

<p>
Restò l'esercito tedesco sul Vicentino,
perchè impedito di passar oltre. Intanto
i Franzesi, a' quali premeva di acquistar
Lignago, ne formarono l'assedio, in cui
se meravigliosa fu la lor bravura, non
minor fu quella dei difensori. Pure, in
sette soli giorni formate le breccie, nel
dì 12 di giugno per forza entrarono i
Franzesi in quel castello, creduto allora
inespugnabile, ed un orrido sacco vi diedero
colla morte di ducento fanti veneziani
e di moltissimi degli abitanti. Scrive
fra Paolo Cherici carmelitano, della
cui Storia MS. mi servo io ora, che,
essendo ivi fanciullo di nove anni, vide
quel fiero scempio, e quasi miracolosamente
si salvò dalle spade franzesi. Carlo
<span class="pagenum" id="Page_254">[254]</span>
Marino provveditore coi capitani, ritiratosi
nella rocca, non tardò a rendersi
a discrezione, con restar prigioniere.
Tale fu il principio di questa campagna,
per cui i Veneziani, vedendo andare
di male in peggio le cose loro, condussero
al loro stipendio cinquecento Turchi
sotto il comando di Giovanni Epirota.
Ricorsero ancora in Costantinopoli
al Gran Signore, rappresentandogli il
pericolo suo, se lasciava tanto ingrandire
i principi cristiani. Ne riportarono di
grandi promesse, che poi tutte finirono in
fumo. Ma le maggiori loro speranze erano
riposte in <i>papa Giulio</i>, che, dimentico
affatto degli obblighi contratti nella lega
di Cambrai, tutto avea rivolto l'animo
alla loro difesa. Si studiò egli di separar
<i>Massimiliano Cesare</i> da' Franzesi, con
offerirgli il danaro occorrente per riscuotere
da essi la cittadella di Verona; e
perciocchè avea già fatto nascere liti col
re Lodovico, cominciò un trattato in
Genova, per fargli ribellare quella città.
Cercò ancora di muovere <i>Arrigo re</i> di
Inghilterra contra di lui. Quello che più
importa, prese al suo soldo quindici mila
Svizzeri, acciocchè scendessero ai danni
del re nello Stato di Milano. Calata poi
la visiera, cacciò da sè gli oratori d'esso
re e del duca di Ferrara; e mentre questo
ultimo si trovava colle sue genti ed
artiglierie all'assedio di Lignago, gli fece
comandare che desistesse dall'aderenza
de' Franzesi. Per quanto s'interponesse
Massimiliano in favore di lui, il pontefice
nel dì 9 d'agosto, benchè appoggiato a
sole ragioni frivole, per non dir calunniose,
fulminò contra d'esso Alfonso tutte
le maggiori censure e maledizioni, dichiarandolo
decaduto e privato del dominio
di Ferrara, e di quanto egli riconosceva
dalla Chiesa. Quindi mosse tutte le sue
forze, comandate da <i>Francesco Maria</i> suo
nipote e duca d'Urbino, contra dei di
lui Stati.
</p>

<p>
Per queste novità gli affari della repubblica,
che pareano in total decadenza,
cominciarono a mutare aspetto. Riuscì
<span class="pagenum" id="Page_255">[255]</span>
bensì all'armata franzese, che s'era unita
colla imperiale, di tagliare a pezzi per la
maggior parte la cavalleria turchesca che
militava per li Veneziani. Dopo di che si
presentarono le due armate sotto Monselice,
e cominciarono con grand'empito
l'assedio. Ma dai movimenti e trattati
del papa, che vennero a scoppiare, rimasero
sturbati tutti i loro disegni. Cioè si
intese che <i>Marco Antonio Colonna</i> con
grossa compagnia di cavalli e fanti avea
passata la Magra, ed occupata la Spezie;
e giunte colà tredici galee, si disponevano
a rimettere in Genova <i>Giovanni</i> ed <i>Ottaviano
Fregosi</i>. Gli Svizzeri già raunati
minacciavano d'entrare nello Stato di
Milano. Il duca d'Urbino col <i>cardinal di
Pavia</i> e con grosso esercito, nel dì 3 di
luglio, diede principio anch'egli alle
ostilità contra del duca di Ferrara, con
prendere Massa de' Lombardi, Bagnacavallo,
Lugo ed altre terre. Ed ecco dove
s'impiegavano allora i tesori della Chiesa
romana. Ai primi avvisi di tali movimenti,
<i>Carlo d'Ambosia</i> signore di Sciomonte accorse
col principal nerbo delle sue milizie
alla guardia dello Stato di Milano, e
il duca Alfonso a Ferrara. Venne poi fatto
agl'imperiali dopo molte fatiche di prendere
per assalto la rocca di Monselice
colla strage di tutto quel presidio. Ma da lì
innanzi convenne ai collegati pensar più
alla difesa propria che all'offesa altrui.
Mentre il duca di Ferrara attendeva a
premunirsi contra dell'armata pontificia
in Romagna, un maggiore inaspettato
incendio divampò in altra parte; perciocchè,
avendo gli uffiziali del papa intelligenza
in Modena coi conti Francesco
Maria e Gherardo de' Rangoni, appena
comparvero a Castelfranco, che questa
città mandò loro le chiavi, di maniera che
v'entrarono pacificamente al dì 19 di
agosto, e la cittadella tardò poco a capitolare
anch'essa. Impadronironsi poscia
di Carpi, di San Felice e del Finale, e
portarono la guerra fin presso a Ferrara
colla sola separazione del ramo del Po,
che allora scorrea presso di quella città.
<span class="pagenum" id="Page_256">[256]</span>
Ad animar maggiormente l'armi pontificie
ci mancava la persona dello stesso
guerriero <i>papa Giulio</i>; ed egli non lasciò
di comparire a Bologna nel dì 22
di settembre. Nel qual mentre i Veneziani
per terra e per Po fecero aspra
guerra nel Polesine e Ferrarese al duca
Alfonso, il quale, intrepidamente or qua
or là scorrendo, studiò di sostenersi in
mezzo a tante tempeste. Tali doglianze
poi fece <i>Massimiliano Cesare</i> col papa, per
l'occupazione di Modena città dell'imperio,
che Giulio s'indusse a depositarla
in mano di lui nel dì 31 di gennaio del
seguente anno, con patto di non restituirla
al duca Alfonso, e che intanto si
esaminasse a chi essa dovesse appartenere.
Era fin qui stato prigione in Venezia
<i>Francesco Gonzaga</i> marchese di Mantova.
V'ha chi scrive, che per le minaccie
del sultano de' Turchi, guadagnato dai
Mantovani o dal re di Francia, fu messo
in libertà. Tuttavia par più probabile che
ciò avvenisse per l'interposizione di papa
Giulio e per li saggi riflessi del senato
veneto; avendo essi conosciuto quanto
potesse lor giovare il tirar questo principe
nel lor partito in circostanza di tanto
rilievo. La verità si è, ch'egli nel dì 30 di
luglio non solamente uscì di prigione,
ma fu anche rimesso in grazia de' Veneziani;
e il papa, che avea privato il duca
Alfonso del grado di gonfalonier della
Chiesa, conferì questa dignità allo stesso
marchese nel dì 3 di ottobre, come consta
dalla sua bolla presso il Du-Mont <span class="fnote">[Du-Mont, Corp. Diplomat.]</span>.
Così quel principe sposò anch'egli (almeno
in apparenza) gl'interessi del papa
e de' Veneziani: nel che nondimeno si
comportò dipoi con molta saviezza.
</p>

<p>
Dappoichè colla partenza dello Sciomonte
e del duca di Ferrara l'esercito
di Massimiliano si trovò troppo snervato
in paragone del veneto, prese la risoluzione
di ritirarsi a Verona, e di abbandonar
Vicenza, che tornò alla divozione
della repubblica. Nel ritirarsi ebbero le
sue genti sempre alla coda i Veneziani,
<span class="pagenum" id="Page_257">[257]</span>
i quali, tuttochè fosse lor presentata la
battaglia, mai non vollero accudire a sì
azzardoso giuoco. Di questo buon vento
si prevalsero ancora gli altri provveditori
veneti, per riacquistare Asolo del
Trivisano, Marostica, Cividal di Belluno,
il Polesine di Rovigo ed altri luoghi.
Passò dipoi il grosso loro esercito sotto
Verona, e, messa mano alle artiglierie,
cominciarono a bombardare quella città.
V'era dentro il <i>duca di Termine</i>, uffiziale
del re Ferdinando, a cui, per esser
morto in quel tempo di flusso il <i>principe
di Analto</i>, era toccato il comando delle
truppe collegate. Fece egli buona difesa
sì per ripulsare gli aggressori, come per
tenere in freno i Veronesi, molti de' quali
manteneano corrispondenze co' Veneziani;
finchè un capitano spagnuolo, chiamato
Calandres, ottenuta licenza dal duca,
uscì una notte con quattrocento fanti,
e con tal valore assalì la guardia delle
nemiche batterie, che ne fece strage
grande, con inchiodar anche quattro dei
lor cannoni, e gittarli nella fossa. Vi perì
fra gli altri Citolo da Perugia, uno dei
più valorosi capitani dell'armata veneta.
Questo colpo, e l'avviso che gli Svizzeri,
siccome dirò fra poco, erano tornati a
casa loro, cagion fu che i Veneziani, dopo
tre dì, cioè nel dì 12 di settembre,
levarono il campo, e si ritirarono a
Soave e San Bonifazio. Mentre di questo
tenore procedevano nella bassa Lombardia
le cose della guerra, per opera di
papa Giulio tentato fu di far ribellare al
re di Francia la città di Genova <span class="fnote">[Agostino Giustiniani, Annali di Genova.
Guicciardino. Senarega, de Reb. Genuens.]</span>. In
quelle vicinanze era già giunto il <i>Colonna</i>
colle milizie del papa per terra; e le galee
venete anch'esse, dopo aver preso
Sestri e Chiavaro, si presentarono a Genova,
sperando ivi delle già manipolate
sollevazioni. Ma niun si mosse; ed essendo
accorsi in quella città varii aiuti, convenne
ritirarsi; e a chi dovette tornar
per terra costò caro. Non per questo si
quetò il pertinace animo di papa Giulio.
<span class="pagenum" id="Page_258">[258]</span>
Sul principio di settembre di nuovo spedì
verso Genova più numerosa flotta,
sperando che gli Svizzeri per terra venissero
nello stesso tempo a darle mano
per assalire quella città. Svizzeri non si
videro; ed, usciti con buona copia di
legni i Genovesi, diedero la caccia ai
pontifizii, facendoli tornare con gran
fretta a Cività Vecchia. Quanto ad essi
Svizzeri mossi dal papa contro lo Stato
di Milano, calarono ben essi verso Varese,
ma sprovveduti d'artiglierie, di
ponti e d'altri arnesi da guerra. S'inoltrarono
verso Appiano; e l'Ambosia o
vogliam dire lo Sciomonte, quantunque
assai debole di forze, gli andava costeggiando,
e tenendoli ristretti con varie
scaramuccie. Piegarono dipoi verso Como,
e infine, scorgendo le difficoltà di
passar oltre, oppure per mancanza di
vettovaglie, se ne tornarono bravamente
alle lor case, avendo mangiato a tradimento
il pane del papa. Pretendono gli
storici genovesi contemporanei, che costoro,
dopo avere ricevuti dal papa settanta
mila ducati d'oro per venire, ricevessero
poi da' Franzesi altra buona
somma per tornare indietro, non senza
infamia del loro nome.
</p>

<p>
Tornata che fu la quiete in Genova
e nello Stato di Milano, l'Ambosia si
mosse per venire in soccorso del duca
di Ferrara, che era battuto da tante parti.
Si pensava egli di potere ricuperar
Modena; ma, essendo entrato in essa
città un buon presidio, e ridottosi a questa
parte tutto l'esercito pontifizio, nulla
potè per un pezzo operare. Servì nondimeno
questo suo movimento a far respirare
il duca Alfonso, che potè allora pigliar
il Finale e Cento. Ma mentre egli
si preparava ad unirsi con lo Sciomonte,
gli fu d'uopo attendere a casa, perchè i
Veneziani con due armate, parte per
terra e parte pel Po, vennero ad infestare
il Ferrarese. Riuscì al prode duca
nel dì 28 di settembre colle sue genti
comandate da Giulio Tassoni di dar
loro due sconfitte in Adria e alla Polesella,
<span class="pagenum" id="Page_259">[259]</span>
con condurre a Ferrara settanta
dei loro legni, molta artiglieria ed altre
prede. Deliberò in questi tempi lo Sciomonte,
dopo aver preso Carpi, di portar
la guerra sino a Bologna, commosso
specialmente dalle premure di <i>Annibale</i>
e di <i>Ermes Bentivogli</i>, che gli rappresentavano
facile quell'acquisto. Però nel dì
17 d'ottobre, occupato colle artiglierie il
castello di Spilamberto, e poi Castelfranco,
nel dì 19 fece scorrere alcune squadre
di cavalleria fino alle porte di Bologna.
Gran paura n'ebbero i cardinali e
cortigiani del papa, che ivi si trovava
convalescente, ma non già il papa stesso;
e vi vollero gli argani ad indurlo a trattar
di pace, perch'egli aspettava a momenti
un gagliardo soccorso da' Veneziani e
dal re Cattolico. Pure, lasciatosi vincere,
inviò <i>Gian-Francesco Pico</i> conte della
Mirandola e celebre letterato allo Sciomonte,
più per voglia di guadagnar tempo,
che di accettar pace alcuna. Alte furono
le condizioni proposte dal generale
franzese, che si veggono registrate dal
Guicciardino; e si andò giocando di scherma
alcuni dì, finchè, sopraggiunti a Bologna
dei grossi rinforzi di gente, questi
fecero ritornare il papa alla consueta
alterezza e sprezzo dei nemici. Lo Sciomonte,
a cui mancavano le vettovaglie,
se ne tornò indietro sonoramente deluso,
pentendosi, ma inutilmente, di non essere
marciato a dirittura a Bologna che,
sguarnita allora, potea facilmente cadere
in sua mano.
</p>

<p>
Fumava di rabbia <i>papa Giulio</i>, uomo,
per consenso di tutti gli storici, impastato
di bile, e tacciato ancora di disordinato
amore del vino, per l'insulto fatto dai
Franzesi ad una città pontificia, e città,
dove soggiornava egli stesso in persona.
Si rodeva tutto ancora d'odio contra di
<i>Alfonso duca</i> di Ferrara, per vederlo sostenuto
sì poderosamente dai Franzesi.
</p>

<p>
E giacchè questi s'erano per la maggior
parte ritirati nello stato di Milano, pieno
di ardore e di speranza di conquistar
Ferrara, dopo avere unito ad un gagliardo
<span class="pagenum" id="Page_260">[260]</span>
esercito le schiere a lui inviate dal
re Cattolico, mosse le sue armi a quella
volta. Ma il verno era venuto, le strade
si trovavano quasi impraticabili; e però
da lui fu presa la risoluzione di assediar
intanto la Mirandola, piazza forte e fornita
di presidio franzese. All'armata sua
riuscì, nel dì 19 di dicembre, di aver
per forza la terra della Concordia: il che
fatto, passò all'assedio della Mirandola,
col cui acquisto si veniva maggiormente
a stringere e bloccare Ferrara. Circa
questi tempi <i>Lodovico XII re</i> di Francia,
oltremodo alterato pel procedere del
pontefice, il quale avea infine fatto mettere
in castello Santo Angelo il <i>cardinale
d'Auch</i>, ministro deputato agli affari
del re in Roma, si diede a studiar
le maniere di opporsi ai maggiori disegni
e tentativi di lui. Nel dì 17 di novembre
assodò con un nuovo trattato la
lega con <i>Massimiliano Cesare</i>. Avendo
anche fatto raunare nel dì tre di settembre
un copioso concilio <span class="fnote">[Lab. Concil., tom. 13. Belcaire, Comment.
Gall.]</span> (conciliabolo
appellato da altri) de' vescovi di Francia,
volle udire il lor parere, se era lecito
a lui il difendere contro il papa un
<i>principe dell'imperio</i>, a cui esso papa avea
mossa guerra con pretensioni sopra uno
Stato che quel principe teneva dall'imperio
con prescrizione più che centenaria.
Gli fu risposto di sì. Fu d'avviso l'autore
franzese della Lega di Cambrai <span class="fnote">[Histoire de la Ligue de Cambray.]</span>,
che questa dimanda riguardasse i Bentivogli,
<i>i quali Giulio II avea cacciati da
Bologna dopo un possesso centenario</i>. Ma
chiara cosa è che si parlava della città
di <i>Comacchio</i>, posseduta dalla casa d'Este
con sole investiture imperiali per più
di cento cinquanta anni. Se quello scrittore
avesse consultato il Mezeray <span class="fnote">[Mezeray, Histoire de France, tom. 2.]</span> e
il Serres <span class="fnote">[Serres, Histoire de France, tom. 2.]</span>, storici franzesi, avrebbe
conosciuto che la lite era per un feudo
dell'imperio, e nominatamente per Comacchio.
<span class="pagenum" id="Page_261">[261]</span>
I Bentivogli interpolatamente
signoreggiarono in Bologna, nè mai pretesero
che quella fosse città dell'imperio,
anzi ne riconobbero sempre per sovrani
i papi. E fin qui si poteano comportare
le precauzioni del re Lodovico. Ma egli
si lasciò trasportare più oltre, essendo
convenuto con Massimiliano di far convocare
a Lione un concilio generale per
trattarvi della riforma della Chiesa, e
con animo, per quanto fu creduto, di
deporre papa Giulio, il quale invece di
adempiere il giuramento da lui fatto di
raunar esso concilio, s'era dato alle
armi con iscandalo della cristianità. E
già cinque cardinali, disgustati di lui, e
fuggiti dalla sua corte, minacciavano
questo scisma. Non manca chi ha scritto,
aver pensato Massimiliano di farsi
eleggere papa, o di farsi dichiarar capo
della Chiesa come imperadore. Sembra
ben giusto il creder questa una delle
vane, anzi ridicolose dicerie di que' tempi.
La pietà è stata sempre dote ereditaria
dell'augustissima casa d'Austria, e
di questa niuno osò dir mancante Massimiliano
imperadore eletto. Con ciò si
diede il re Luigi a far nuovi preparamenti
di guerra, siccome all'incontro
papa Giulio dal suo canto a maggiormente
tirare nel suo partito <i>Ferdinando
il Cattolico</i>, principe che, al pari di lui,
abborriva l'ingrandimento de' Franzesi,
e sommamente sospirava di cacciarli di
Italia.
</p>

<hr />
</div>

<div class="chapter">
<h2 class="hidden" id="MDXI">MDXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Giulio</span> II papa 9.</td>
  </tr>
  <tr>
    <td><span class="smcap">Massimiliano</span> I re de' Rom. 19.</td>
  </tr>
</table>

<p>
Videsi nel verno di quest'anno uno
spettacolo che fu e sarà sempre deplorabile
nella Chiesa di Dio: cioè un vecchio
papa fare da general d'armata, e
comandar artiglierie ed assalti, senza
curare l'alta sua dignità, e i doveri di chi
è vicario del mansueto e pacifico nostro
Salvatore. Si continuava l'assedio della
Mirandola dall'esercito pontificio, accresciuto
<span class="pagenum" id="Page_262">[262]</span>
da molte milizie venete; ma non
con quella celerità che avrebbe voluto
l'impaziente <i>papa Giulio II</i>, passato a San
Felice, per accalorar l'impresa in quelle
vicinanze <span class="fnote">[Bembo. Guicciardino. Storia Ven. MS.]</span>. Natigli in cuore sospetti e
diffidenze contra de' capitani, e fin contro
lo stesso suo nipote <i>duca d'Urbino</i>,
si fece egli portare in lettiga al campo.
Fu quel verno uno de' più rigorosi che
mai provasse l'Italia. Per più giorni nevicò;
tutto era neve e ghiaccio, e frequente
un asprissimo vento. Pure nulla
potè trattenere il marziale ardore del
papa dall'assistere ai lavori, a far piantare
le artiglierie e a regolar gli attacchi,
con essere più volte stata in pericolo
della vita la sacra sua persona; mentre
i cardinali colla testa bassa e coll'animo
afflitto detestavano somigliante eccesso.
La breccia formata, e il grosso ghiaccio
sopravvenuto alle larghe e profonde fosse
della Mirandola, indussero <i>Francesca</i>
figlia di <i>Gian-Jacopo Trivulzio</i>, e vedova
del fu <i>conte Lodovico Pico</i>, a capitolar la
resa di quella piazza. Tanta era la voglia
del papa di entrarvi, che senza voler aspettare
che si disimbarazzasse ed aprisse
la porta, per la breccia con una scala
v'entrò nel dì 21 di gennaio, e ne diede
poscia il possesso a <i>Gian-Francesco Pico</i>,
che la pretendeva di sua ragione. Si fermò
il pontefice dieci giorni ivi, per prendere
riposo dopo tante fatiche, e poi se
ne andò tutto glorioso a Ravenna, con
tenersi oramai in pugno l'acquisto anche
di Ferrara. Trovavasi <i>Carlo d'Ambosia</i>
signor di Sciomonte e governator di Milano,
svergognato non poco per essersi
lasciato burlare sotto Bologna, e per non
aver dato soccorso alla Mirandola: per
lo che era caduto in disgrazia anche
presso i suoi soldati. Rondava egli intorno
a Modena, e inteso che v'era dentro
poco presidio, ma senza sapere, o
fingendo di non sapere che questa città
la avesse ricevuta <i>Massimiliano Cesare</i>
in deposito, e mandato a governarla un
suo uffiziale, gli cadde in pensiero di ricuperarla
<span class="pagenum" id="Page_263">[263]</span>
nel dì 18 di febbraio, e di cancellar
con questa prodezza il disonor
passato. Ma non gli venne fatto, perchè
niun de' cittadini, come era il concerto,
si mosse. Ritiratosi poi egli a Correggio,
ed infermatosi, diede fine al suo vivere
nel dì 10 di marzo con che restò pro
interim il comando delle armi franzesi a
<i>Gian Jacopo Trivulzio</i> maresciallo di Francia,
generale di gran nome nel mestier
della guerra.
</p>

<p>
Stando <i>papa Giulio</i> in Ravenna, avea
spedito un corpo di cinque mila fanti,
sostenuti da alcune squadre di cavalli
leggeri e d'uomini d'armi, con ordine
di prendere la bastia della Fossa Zaniola,
antemurale di Ferrara verso il Po di
Argenta. Per secondar l'impresa, passarono
a quella volta tredici galee sottili
e molti legni minori de' Veneziani. Il
duca di Ferrara, a cui premeva forte di
sostenere quel sito, messe insieme le sue
genti, alle quali si unì lo Sciattiglione
con alcune schiere franzesi, con tal segretezza
marciò a quella parte, che si
scagliò loro addosso nell'ultimo giorno
di febbraio, quando a tutt'altro pensavano.
Fu in poco tempo sbaragliato quel
picciolo esercito con istrage e prigionia
di molti, e coll'acquisto di molte bandiere,
artiglierie e bagaglio. Riuscì dipoi
al medesimo duca nel dì 25 di marzo di
battere e far fuggire la flotta veneta, che
s'era inoltrata fino a Sant'Alberto, ed
applicata a combattere un bastione, con
prendere due fuste, tre barbotte, e più
di quaranta legni minori e molti cannoni.
Fu per questi tempi trattato assai caldamente
di pace, essendosi a questo fine
portato a Bologna il papa, dove ancora
comparvero il vescovo Gurgense per
Massimiliano, e gli ambasciatori di Francia,
Spagna, Venezia, e d'altri potentati.
Ma nulla si potè conchiudere. Però il
Trivulzio, dacchè vide svanita questa
speranza, trovandosi alla testa d'un poderoso
esercito franzese, e ansioso di far
qualche impresa, sul principio di maggio
arrivò alla Concordia sul fiume Secchia,
<span class="pagenum" id="Page_264">[264]</span>
e, secondo il Guicciardino, la prese. Lo
Anonimo Padovano mette più tardi questo
fatto, siccome diremo. Seco era <i>Gastone
di Foix duca di Nemours</i>, figlio di
una sorella del re di Francia, giovane
pieno di spiriti, poco fa venuto di Francia,
che diede uno de' primi saggi del suo
valore contra di Gian-Paolo Manfrone,
capitano di trecento cavalli leggeri veneti,
con far prigione lui a Massa del Finale,
e dissipar la sua gente. Dissi uno
de' primi saggi, perchè a lui parimente
s'attribuisce l'aver dianzi parte uccisi
e parte presi ducento e più cavalli veneti
comandati da Leonardo da Praia
cavalier gerosolimitano, che vi lasciò la
vita. S'inoltrò poscia il Trivulzio collo
esercito suo fino a Bomporto sul Panaro:
nel qual tempo <i>papa Giulio</i>, sentito che si
avvicinava questo brutto temporale, preso
consiglio dalla prudenza, e più dalla
paura, determinò di abbandonar Bologna.
Ma, prima di mettersi in viaggio,
fece un'efficace parlata al Senato e nobiltà,
esortando ognuno alla difesa della
città: al che mostrarono essi una mirabil
prontezza che fu poi derisa dal Guicciardino,
ma difesa da una penna Bolognese.
Nel dì 14 di maggio il papa se ne
partì colla sua corte, e andò a mettere
di nuovo la residenza in Ravenna. Restò
governatore di Bologna <i>Francesco Alidosio</i>,
detto il <i>cardinal di Pavia</i>, il quale,
vedendo così bene animati i cittadini,
fece dipoi prendere loro le armi per
opporsi ai disegni de' nemici. Intanto il
Trivulzio, costeggiato sempre dal duca
d'Urbino, coll'esercito pontificio e veneto
giunse fino al ponte del Lavino. Allora
fu che si cominciò qualche tumulto in
Bologna, parte per le segrete insinuazioni
dei fautori di <i>Annibale</i> ed <i>Ermes Bentivogli</i>,
che erano nel campo franzese e
soffiavano nella città; e parte per paura
nata nel popolo di perdere i loro raccolti,
e di aver da sofferire un assedio.
Volle il cardinale farli uscire; ed unirli al
duca d'Urbino: non se ne sentirono voglia.
Tentò di far entrare in città Ramazzotto
<span class="pagenum" id="Page_265">[265]</span>
con mille fanti: nol vollero
ricever dentro. Perciò il cardinale, accortosi
della loro ribellione, giudicò bene
di mettersi in salvo, e segretamente si
inviò alla volta d'Imola. Dopo di che i
Bolognesi, nella notte nel dì 21 di maggio
venendo il 22, ammisero in città i
Bentivogli con gran festa ed universal
tripudio.
</p>

<p>
A questo avviso poco stette l'esercito
pontificio a sfilare precipitosamente
verso la Romagna; ma in passando dietro
le mura di Bologna, parte di quel
popolo, e i villani, e i montanari accorsi
alla preda, con altissime grida e villanie
inseguendoli, tolsero loro le artiglierie
e munizioni, e buona parte de' carriaggi.
Sopravvenne poi la cavalleria franzese
che levò a costoro parte di quel bottino,
e fece del resto addosso ai fuggitivi, i
quali chi qua chi là attesero a salvar la
vita. La Storia manuscritta dell'Anonimo
Padovano mette circa tre mila morti, e
gran quantità di prigioni. Il Guicciardino
pochi ne conta. Nel giorno seguente il
Trivulzio coll'esercito marciò fuor di Bologna,
e la sera giunse a castello San
Pietro. Avrebbe potuto con sì buon vento
far de' grandi progressi in Romagna,
ma quivi si fermò per ricevere nuovi
ordini dal <i>re Lodovico</i> E questi poi furono
che se ne tornasse indietro, persuadendosi
il buon re di poter ammollire
con tanto rispetto il cuor duro del
papa, e di trarlo alla pace, oltre al non
voler accrescere la gelosia delle altre
potenze, se avesse continuato il corso
della vittoria. Portata intanto a papa
Giulio in Ravenna la dolorosa nuova di
questi avvenimenti, facile è l'immaginare
con che trasporti di collera e di
dolore la ricevesse, mirando in un tratto
svanite tanto sue glorie, dissipato l'esercito
suo e il veneto, ed avere, invece
di prendere Ferrara, perduta Bologna,
la più bella e ricca delle sue città dopo
Roma. Maggiormente si alterò egli dipoi
all'avviso che il popolo di Bologna avea
abbattuta, e con ischerno strascinata e
<span class="pagenum" id="Page_266">[266]</span>
rotta la bellissima statua sua, opera di
Michel Agnolo Buonarotti ch'era costata
cinque mila ducati d'oro; e che la cittadella
di Bologna, benchè ampia e forte,
mal provveduta di vettovaglie e di munizioni,
s'era, dopo cinque giorni, renduta,
ed essere poi stata furiosamente
smantellata tutta dai Bolognesi. A tali
disastri un altro si aggiunse che più di
tutto gli trafisse il cuore. Era corso a
Ravenna il <i>cardinale Alidosio</i>, ed avea
rovesciata sul <i>duca d'Urbino</i> tutta la
colpa di sì gran precipizio di cose, quando
v'era gagliardo sospetto che fra esso
porporato e i Franzesi passassero segrete
intelligenze, e da lui fosse proceduto
il male. Capitato colà anche il duca,
nè potendo ottenere udienza dallo sdegnato
zio papa, e intesone il perchè, talmente
s'inviperì contra d'esso cardinale,
uomo per altro dipinto da alcuni come
pieno di malvagità, che, trovatolo per
accidente fuor di casa, colle sue mani e
coll'aiuto de' suoi seguaci spietatamente
l'uccise sulla strada, e poi si ritirò ad
Urbino. Avrebbero tanti accidenti umiliato,
anzi abbattuto il cuor d'ognuno,
ma non già quello di papa Giulio, il
quale, lasciata Ravenna, passò a Rimini,
dove suo malgrado cominciò a prestare
orecchio alle proposizioni di pace, ma
con allontanarsene ogni dì più a misura
di quegli avvenimenti che andavano calmando
la sua paura, e facendo risorgere
le sue speranze. Parlava egli ordinariamente
più da vincitore che da vinto. E
quantunque fosse in questi tempi intimato
un concilio o conciliabolo, da tenersi
in Pisa contra di lui, col pretesto
di riformare la Chiesa nelle membra e
nel capo stesso, proclamato dai cardinali
ribelli per incorreggibile; pure sembrava
ch'egli non se ne mettesse gran pensiero.
Si ridusse poi a Roma, dove processò e
dichiarò decaduto da ogni grado il nipote
<i>duca d'Urbino</i>: gastigo nondimeno
che non durò se non cinque mesi, dopo
i quali (tanto perorarono in favor d'esso
duca i parziali, a forza di screditare
<span class="pagenum" id="Page_267">[267]</span>
l'ucciso cardinal di Pavia) se ne tornò
il duca a Roma, rimesso come prima
nella grazia ed amore del papa.
</p>

<p>
Tali mutazioni di cose servirono ad
<i>Alfonso duca</i> di Ferrara per ricuperar
Lugo e tutte le altre sue terre di Romagna,
e poscia Carpi, con farne fuggire
<i>Alberto Pio</i>, che ebbe poco tempo di goderne
il possesso. Ricuperò ancora il
Polesine di Rovigo, ed avrebbe anche
potuto riaver Modena; ma di più non
osò per riverenza a <i>Massimiliano Cesare</i>
che comandava in questa città, e al <i>re
Cristianissimo</i>, a cui non piaceva di dar
maggiore molestia al pontefice. Quanto
al <i>Trivulzio</i>, dacchè egli ebbe intesa la
mente del re, lasciato qualche rinforzo
di gente ai Bentivogli, s'inviò coll'esercito
franzese alla Concordia; e, se vogliam
credere all'Anonimo Padovano,
più che al Guicciardino, fu in questo
tempo, e non già prima, che l'espugnò.
Fu presa a forza d'armi quella terra, e
data a sacco, colla morte di quasi tutto
il presidio di trecento fanti, che ivi si
trovarono sotto il comando del suddetto
Alberto Pio. Locchè fatto, si spinse sotto
la Mirandola. <i>Gian-Francesco Pico</i>, non
vedendo speranza di soccorso, e sapendo
anche d'essere odiato da quel popolo,
giudicò meglio di capitolarne la resa, e
di ritirarsi dolente colla sua famiglia ed
avere in Toscana; con che rientrò nella
Mirandola la <i>contessa Francesca</i>, figlia
d'esso maresciallo Trivulzio, con Galeotto
suo figlio. Attesero da lì innanzi
i Franzesi alla guerra contro la signoria
di Venezia, uniti con gl'imperiali in
Verona. Nel mese di giugno dall'armata
veneta che era a Soave e a San Bonifazio,
e continuamente infestava il Veronese,
fu spedito un grosso corpo di gente
per dare il guasto alle biade già mature.
Trecento lance franzesi, uscite di Verona,
ne lasciarono tornar pochi al loro
campo. Un altro giorno imperiali, Franzesi
ed Italiani, in numero di sedici mila
persone sotto il comando del <i>signor della
Palissa</i> e del signor di Rossa Borgognone,
<span class="pagenum" id="Page_268">[268]</span>
marciarono verso Soave. <i>Lucio
Malvezzo</i> e <i>Andrea Gritti</i>, messo in armi
l'esercito veneto, animosamente s'affrontarono
con loro a Villanova. La
peggio toccò ai Veneti, i quali poi si ritirarono
a Lunigo, e di là a Padova,
lasciando aperta la strada a' nemici di
venire a postarsi a Vicenza. Passò dipoi
l'armata de' collegati sotto Trivigi, ma
lo trovò ben guardato. Nel tempo stesso
calò un esercito tedesco, comandato dal
<i>duca di Brunsvich</i>, nel Friuli, stato finora
campo di battaglia e di miserie. Si
impadronì di Castel Nuovo, Conegliano,
Sacile, Udine; in una parola di tutto il
Friuli. Quindi passò sotto Gradisca, una
delle migliori fortezze d'Italia; e, piantate
le batterie, per viltà de' soldati che
erano alla difesa, furono obbligati gli
uffiziali veneti a capitolar la resa con
oneste condizioni. Ma che? non andò
molto che si vide cangiar faccia la fortuna.
Era mancato di vita <i>Lucio Malvezzo</i>
governator dell'armata veneta, e
in suo luogo eletto <i>Gian-Paolo Buglione</i>
Perugino, persona di gran credito nella
milizia. Questi, sapendo essere Verona
restata assai smilza di presidio, e con soli
fanti, spedì cinquecento stradiotti a cavallo,
che si diedero ad infestar tutti i
contorni di Verona; cosicchè quella città
pareva assediata, nè potea ricevere vettovaglie.
Venendo ancora il conte di
Prosnich Tedesco da Marostica, per andare
a Trivigi con trecento cavalli, il
Baglione spedì contra d'essi <i>Giano Fregoso
</i>e il <i>conte Guido Rangone</i> con secento
cavalli. La battaglia ne' contorni
di Bassano fu svantaggiosa ai Veneti sul
principio, con restarvi prigioniere il
Rangone, che, senza volere o potere aspettar
il compagno, avea attaccata la
zuffa. Sopraggiunto poscia il Fregoso,
non solo ricuperò i prigioni, ma ruppe
affatto i Tedeschi, che parte dai vincitori,
parte dai villani furono uccisi. Quel che
è più, venute le pioggie, rotte le strade,
non potendo gli eserciti ricevere vettovaglie,
si ritirarono i collegati di sotto
<span class="pagenum" id="Page_269">[269]</span>
Trivigi, e andarono a Verona. Anche il
duca di Brunsvich se ne tornò in Germania.
La loro ritirata servì di facilità
a' Veneziani per ricuperar l'infelice Vicenza
e tutto il Friuli, a riserva di Gradisca,
non so se con più loro onore o
più vergogna di Massimiliano Cesare.
</p>

<p>
Gravemente s'infermò in Roma <i>papa
Giulio</i> verso la metà d'agosto, e fece
sperare a molti e temere ad altri il fine
di sua vita. Neppur questo ricordo dell'umana
bastò ad introdurre in
quel feroce animo veri desiderii di pace,
benchè tanto v'inclinasse il re di Francia
con altri potentati. Appena si riebbe egli,
che tornò ai soliti maneggi di leghe e ai
preparamenti di guerra. S'era dato principio
in Pisa all'immaginato conciliabolo
contra di lui. Per opporsegli, intimò anch'egli
un concilio generale da tenersi
nell'anno prossimo nel Laterano. Tanto
poi seppe fare l'indefesso pontefice, che
trasse affatto ai suoi voleri in quest'anno
<i>Ferdinando il Cattolico</i> re d'Aragona e delle
due Sicilie, ed <i>Arrigo VIII</i> re d'Inghilterra.
Veramente il primo avea mirato
sempre di mal occhio le nuove conquiste
dei Franzesi in Italia, e dacchè ebbe ricuperato
ciò che a lui apparteneva nel regno
di Napoli, sospirava ogni dì una ragione
o pretesto per levarsi dalla Lega di Cambrai,
e romperla col re di Francia. Siccome
principe di mirabil accortezza,
sapeva per lo più coprir la sua fina politica
col mantello della religione. Così
fu nella presente occasione. Col motivo
di far guerra ai Mori in Africa, ottenne
dal papa le decime del clero, e con far
predicare questa santa impresa, ricavò
lauto danaro dalla pietà de' suoi popoli,
che mise insieme una buona annata, la
quale avea poi da servire contro i Cristiani,
come ne' tre secoli precedenti si
era tante altre volte praticato non senza
disonore della religion cristiana. Ossia
ch'egli fosse prima d'accordo col papa
per questo armamento, o che il papa il
tirasse nel suo partito in quest'anno,
certo è che fecero lega insieme, comprendendo
<span class="pagenum" id="Page_270">[270]</span>
in essa i Veneziani; e questa fu
solennemente pubblicata in Roma nel dì
quinto d'ottobre. Indotto a ciò si mostrava
il re Cattolico dal suo particolare zelo
di religione per difendere il papa, oppresso
dall'armi franzesi coll'occupazion di Bologna,
e con lo scismatico concilio di Pisa.
Trasse il papa, siccome poco fa dissi, in
questa lega anche il re d'Inghilterra; e si
legge presso in Rymer <span class="fnote">[Rymer, Act. Public.]</span> e presso il Du-Mont <span class="fnote">[Du-Mont, Corp. Diplomat.]</span>
 lo strumento d'unione fra esso
re e il Cattolico, stipulato a dì 20 di dicembre
dell'anno presente <i>pro suscipienda
sanctae romanae Ecclesiae Matris nostrae
defensione pernecessaria</i>. Pertanto avendo
Ferdinando inviato nel regno di Napoli
mille e ducento lance, o vogliano dire
uomini d'armi, mille cavalli leggeri e
dieci mila fanti, tutta gente di singolar
bravura e fedeltà, pel cui mantenimento
s'erano obbligati il pontefice e il senato
veneto di pagare ogni mese quaranta
mila ducati d'oro, la metà per cadauno:
ordinò che questo esercito, sotto il comando
di <i>don Raimondo di Cardona</i> vicerè
di Napoli, venisse ad unirsi in Romagna
col pontificio e veneto, il che fu
eseguito. Ma qui non finì la tela. Furono
di nuovo mossi dal danaro del papa gli
Svizzeri contro lo Stato di Milano; e in
fatti molte migliaia d'essi sul principio
di novembre calarono a Varese, col concerto
che le armi venete e del papa
avrebbono fatta una gagliarda diversione.
Portavano lo stendardo, sotto il quale
nel precedente secolo aveano date le memorabili
rotte al duca di Borgogna. A
questo formidabil segno dovea tremar
chicchessia. Lo Storico Padovano scrive,
che nel loro generale stendardo a lettere
d'oro era scritto: DOMATORES PRINCIPVM.
AMATORES JUSTITIAE. DEFENSORES
SANCTAE ROMANAE ECCLESIAE.
</p>

<p>
Era intanto dichiarato per governator
di Milano e suo luogotenente generale dal
re Cristianissimo, <i>Gastone di Fois</i> suo nipote,
<span class="pagenum" id="Page_271">[271]</span>
giovane che nell'età di soli ventidue
anni uguagliava, se non superava, in senno
e valore i più vecchi e sperimentati capitani.
Poca gente d'armi, poca fanteria avea
egli; e in Milano era non lieve il terrore e
la costernazione. Andò Gastone per consiglio
del <i>Trivulzio</i> a postarsi a Saronno
con quelle forze che potè raunare. Ed essendosi
inoltrati gli Svizzeri a Galerate,
con saccheggiare e bruciare ogni cosa, seguitarono
il viaggio verso Milano, dove
si andò ritirando Gastone, oppure Trivulzio,
come s'ha dall'Anonimo Padovano.
Il quale aggiugne che seguirono varii
combattimenti colla peggio ora degli uni,
ora degli altri. Ma non osando gli Svizzeri
di fare alcun tentativo contra di
quella gran città, piegarono verso Cassano,
con apparenza di voler passare
l'Adda. Quand'eccoti a tutto un tempo,
spedito un loro uffiziale a Gastone, si offerirono
di tornarsene alle loro montagne,
se si volea dar loro un mese di
paga. Essendo intanto arrivati quattro
mila fanti italiani a Milano, Gastone allora
parlò alto, e poco esibì. Da lì a poco
andarono a finir le minaccie di que' barbari
in ritirarsi al loro paese, lasciando
per la seconda volta delusi i commissarii
del papa e de' Veneziani, che erano con
loro, ed allegando per iscusa che non
correvano le paghe, ed aver mancato i
generali del papa e de' Veneziani al concerto
della lor venuta. Così è raccontato
questo fatto dal Guicciardino e dall'autore
franzese della Lega di Cambrai. Ma
l'Anonimo Padovano, forse meglio informato
di questi affari, scrive che Gastone
col danaro corruppe il capitano Altosasso,
ed alcuni altri condottieri svizzeri, i
quali, mosso tumulto nell'armata, fecero
svanire ogni altro disegno. Usciti di questo
pericoloso imbroglio i Franzesi, vennero
dipoi a prendere il quartiere a Carpi,
alla Mirandola, a San Felice e al
Finale; e questo perchè gli Spagnuoli
erano già pervenuti a Forlì, ed uniti coll'esercito
pontificio minacciavano l'assedio
di Bologna. Riuscì in quest'anno a
<span class="pagenum" id="Page_272">[272]</span>
di tre di settembre ai Fiorentini dopo
lungo tratto e molte minaccie, di cavar
di mano de' Senesi la terra di Montepulciano.
Di grandi istanze fece loro il
<i>re Lodovico</i>, perchè uscissero di neutralità,
ed entrassero in lega con lui; e le
dimande sue erano avvalorate dal Soderini
perpetuo gonfaloniere di quella repubblica.
Tuttavia prevalse il parere dei
più di non mischiarsi in sì arrabbiata
guerra. Nè si dee tralasciare che fu dato
principio in Pisa al conciliabolo dei
Franzesi; ma principio ridicolo, sì poco
era il numero de' concorrenti, nè si vedea
comparire alcuno dalla parte di <i>Massimiliano
Cesare</i>. Avea <i>papa Giulio</i> colle
buone tentato più volte, ma sempre inutilmente,
di far ravvedere quei pochi
sconsigliati cardinali; ma allorchè si vide
forte in sella per le leghe, delle quali, s'è
parlato disopra, nel dì 24 d'ottobre fulminò
le censure contra di loro, privandoli
del cappello e d'ogni altro benefizio.
Non sapea digerire il popolo di Pisa di
tenere in sua casa un sì fatto scandalo,
e brontolava forte, e facea temer qualche
sollevazione. Perciò que' prelati impetrarono
da Firenze di poter tenere una
guardia di Franzesi, ma mediocre, per
lor sicurezza. I Franzesi di quel tempo,
per confession d'ognuno, erano senza
disciplina; e gravosi anche agli amici
per la loro arroganza ed insolenza, massimamente
verso le donne; locchè produsse
delle risse fra loro e i Pisani, ed
una specialmente, in cui restarono feriti
i <i>signori di Lautres</i> e di <i>Sciattiglione</i>, che
comandavano quella guardia. Il perchè
quei cardinali, paventando di peggio, giudicarono
meglio di ritirarsi a Milano, anche
ivi mal veduti da quel popolo, ma sostenuti
da chi potea farsi rispettare. Un
grande tremuoto nel mese di marzo del
presente anno recò non lieve danno a
Venezia, a Padova, al Friuli e a molti di
que' contorni.
</p>

<p>
<span class="pagenum" id="Page_273">[273]</span>
</p>

<hr />
</div>

<div class="chapter">
<h2 class="hidden" id="MDXII">MDXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Giulio II</span> papa 10.</td>
  </tr>
  <tr>
    <td><span class="smcap">Massimiliano I</span> re de' Romani 20.</td>
  </tr>
</table>

<p>
Si meravigliano talvolta alcuni al vedere
al di nostri le armate campeggiare
in tempo di verno, e fare assedii e battaglie,
quasi prodezze ignote agli antichi.
Ma noi abbiam veduto ciò che avvenne
nel precedente verno; ora vedremo ciò
che nel presente. Dappoichè si fu congiunto
l'esercito spagnuolo sotto il comando
del vicerè <i>Raimondo di Cardona</i>
col pontificio, in cui era legato <i>Giovanni
cardinale dei Medici</i>, e sotto di lui <i>Marcantonio
Colonna</i>, messo in consulta
l'andare addosso a Ferrara, oppure a Bologna,
si trovò troppo difficile il primo disegno
per le strade rotte e pel rigore della
stagione, e però fu presa la risoluzione
di mettere il campo a Bologna, dove si potea
meglio campeggiare; e che intanto si
procurasse l'acquisto della bastia, ossia
fortezza che il duca di Ferrara teneva
alla Fossa Zaniola, siccome posto di
grande importanza per andar a Ferrara.
Colà fu inviato verso il fine di dicembre
dell'anno precedente <i>Pietro Navarro</i>, mastro
di campo, generale della fanteria
spagnuola, uomo di gran credito nelle
armi. V'andò egli con due mila fanti (il
Bembo scrive nove mila) e con un buon
treno di artiglieria. l'Anonimo Padovano:
mette per capitano di questa impresa il
signor <i>Franzotto Orsino</i>. Aggiugne ancora
che in poche ore, tolte le difese agli assediati,
se ne impadronirono gli Spagnuoli
a forza d'armi. Del medesimo tenore
parla anche lo scrittore della Lega di
Cambrai. Ma il Guicciardino e il Bembo
dicono, che dopo tre dì di resistenza, Gasparo
Sardi ferrarese dopo cinque giorni,
e fra Paolo carmelitano dopo dieci dì, ebbero
quella piazza. Non può certamente
sussistere tanta brevità di tempo, perchè
convenne battere con artiglierie le mura,
e secondo il Bembo, vi fu formata e fatta
<span class="pagenum" id="Page_274">[274]</span>
giuocar una mina gravida di polve da
fuoco: cose che richieggono tempo. La
verità si è, che dopo fatta la breccia o
colle palle da cannone o colla mina, fu
dato l'assalto che costò non poco sangue
agli aggressori, ed obbligò il valoroso Vestidello
Pagano, comandante di quella
fortezza, con que' pochi de' suoi ch'erano
restati in vita, a rendersi, salve le persone,
nel dì ultimo di dicembre del precedente
anno. Scrivono alcuni, ch'egli fu ucciso
nell'ostinata difesa; ma Gasparo Sardi e
l'Ariosto che meglio sapeano i fatti di
casa loro, ci assicurano, avere quei mancatori
di fede tolta a lui la vita dopo la
resa, in vendetta di un loro bravo uffiziale
perito con tant'altra gente in quell'assedio.
Ecco le parole dell'Ariosto:
</p>

<div class="poem">
<p><i>Che poichè in lor man vinto si fu messo</i></p>
<p><i>Il miser Vestidel, lasso e ferito,</i></p>
<p><i>Senz'arme fu fra cento spade ucciso</i></p>
<p><i>Dal popol la più parte circonciso.</i></p>
</div>

<p>
<i>Alfonso duca</i> di Ferrara, a cui stava
forte sul cuore la perdita di quel rilevante
posto, nel dì 15 di gennaio di quest'anno
colà si portò anch'egli colla gente e colle
artiglierie occorrenti, e seppe così destramente
e valorosamente condurre l'impresa,
che diroccato il muro frescamente
rifatto, in poche ore a forza d'armi ripigliò
quella fortezza, con esservi mandati
a filo di spada tutti i difensori. Fu colpito
nell'assalto lo stesso duca nella fronte da
una pietra mossa dalle artiglierie con tal
empito, che rimase tramortito più giorni.
La celata gli salvò la vita. Papa Giulio,
uomo facilmente rotto ed iracondo, scrisse
per questo fatto lettere di fuoco a' suoi
capitani.
</p>

<p>
Dopo vari consigli finalmente nel dì
20 di gennaio colla neve in terra l'esercito
pontificio e spagnuolo imprese l'assedio
di Bologna, postandosi verso quella
città dalla parte della Romagna per la comodità
delle vettovaglie. Piantate le batterie,
si diede principio alla loro terribile
sinfonia, si formarono gli approcci, e già
erano diroccate cento braccia delle mura,
e vacillante la torre della porta di santo
<span class="pagenum" id="Page_275">[275]</span>
Stefano. Dentro non mancavano ad una
valorosa difesa i <i>Bentivogli</i> con chi era
del loro partito, e <i>Odetto di Fois</i>, ed <i>Ivo
d'Allegre</i> capitani franzesi che con due
mila Tedeschi e dugento lance rinforzavano
quel presidio. Erasi per dare l'assalto
alla breccia, ma si volle aspettar l'esito
di una mina, tirata sotto la cappella della
beata Vergine del Baracane nella strada
Castiglione da Pietro Novarro. Scoppiò
questa, e mirabil cosa fu, che la cappella
fu balzata in aria, e tornò a ricadere nel
medesimo sito di prima, con restar delusa
l'aspettazion degli Spagnuoli, quivi pronti
per l'assalto. Intanto Gastone di Fois, ridottosi
al Finale di Modena, andava ammassando
le sue genti, e seco si unì il
duca di Ferrara colle sue. Udito il bisogno
de' Bolognesi, spedì loro mille fanti,
e poi centocinquanta lance che felicemente
entrarono nella città: cosa che fece
credere ai nemici ch'egli non pensasse
a passare colà in persona; e tanto più
perchè l'armata veneta avea spedito di
là dal Mincio un grosso distaccamento, e
si temeva di Brescia. Ma il prode Gastone
mosso una notte l'esercito dal Finale, ad
onta della neve e dei ghiacci, con esso
arrivò a Bologna nel dì quinto di febbraio
e v'entrò per la porta di san Felice, senzachè
se ne avvedessero i nemici: il che
certo parrà inverisimile a più d'uno, e
pure lo veggiamo scritto come cosa fuor
di dubbio. Pensava egli di uscir tosto addosso
agli assedianti; ma deferendo ai
consigli di chi conoscea la necessità di
ristorar la gente troppo stanca, intanto
preso dagli Spagnuoli uno stradiotto rivelò
ad essi lo stato presente della città.
Di più non vi volle, perchè l'armata dei
collegati levasse frettolosamente il campo,
e si ritirasse alla volta d'Imola. Solamente
alcuni cavalli franzesi ne pizzicarono la
coda con prendere qualche bagaglio.
Nella Storia del Guicciardino è messa la
ritirata loro nel dì 15 di febbraio, ma ciò
avvenne nella notte del dì sesto antecedente
al giorno settimo. Per questo avvenimento
si diffuse l'allegrezza per tutta
<span class="pagenum" id="Page_276">[276]</span>
Bologna; quando eccoli arrivar corrieri
con delle disgustose nuove che turbarono
tutta la festa.
</p>

<p>
Aveva il <i>conte Luigi Avogadro</i> nobile
bresciano con altri suoi compatrioti bene
affetti alla repubblica veneta, e stanchi
del governo franzese, invitati segretamente
i Veneziani all'acquisto di Brescia,
promettendo d'introdurli dentro per la
porta delle Pile, giacchè poco presidio
era rimasto in quella città. A questo trattato
avendo accudito il senato veneto,
<i>Andrea Gritti</i> legato della loro armata, e
personaggio di gran coraggio, con trecento
uomini d'armi, mille e trecento
cavalli leggieri e mille fanti, partito da
Soave, andò a valicare il Mincio, ed unito
coll'Avogadro si presentò davanti a Brescia.
Ma, essendosi scoperto il trattato, e
presi alcuni de' congiurati, niun movimento
si fece nella città. Il Gritti non
iscoraggito per questo, giacchè giunsero
a rinforzarlo alcune migliaia di villani,
volle tentar colla forza ciò che non s'era
potuto ottener colla frode. Fu dato nel dì
5 di febbraio da più parti l'assalto e la
scalata a Brescia; e perciocchè finalmente
sollevossi il popolo gridando ad alte voci
<i>Marco, Marco,</i> il signor di Luda comandante
franzese co' suoi e co' nobili del
suo seguito si ritirò nel castello. Dato fu
il sacco alle case de' nobili fuggiti, e a
quanto v'era de' Franzesi; e stentò assaissimo
il Gritti a trattenere gl'ingordi
soldati e villani dal far peggio. Stesasi questa
nuova a Bergamo, anche quella città,
a riserva del castello, alzò le bandiere di
San Marco: segno che i Franzesi non sapeano
acquistarsi l'amore de' popoli.
Corse bene il Trivulzio a Bergamo, ma
ritrovò serrate ivi le porte per lui; però
si ridusse a Crema, e quella città preservò
dalla ribellione. In Venezia per tali acquisti
si fecero per tre dì immense allegrezze.
Intanto a Gastone di Fois giunsero l'uno
dietro l'altro corrieri coll'avviso della
perdita di Brescia e di Bergamo. Per sì
dolorosa nuova non punto sbigottito il
generoso principe, dopo aver lasciato in
<span class="pagenum" id="Page_277">[277]</span>
Bologna il signor della Foglietta con
quattrocento lancie e secento arcieri, e <i>Federigo
da Bozzolo</i> con quattro mila fanti,
nel lunedì 8 di febbraio col resto della
sua gente s'avviò a Cento. Fu nel dì seguente
al Bondeno e alla Stellata. Nel
mercordì passò il Po, e si fermò ad Ostia.
L'altro dì passò il Tartaro a Nogara;
dove saputo che <i>Gian-Paolo Baglione</i> governatore
dell'armata veneta era pervenuto
all'isola della Scala con trecento
lancie e mille fanti, scortando dodici cannoni
da batteria e gran copia di munizioni
per l'espugnazione del castello di
Brescia, subito spinse circa mille e ducento
cavalli a quella volta. Il Baglione,
avvertito da' contadini, spronò coi suoi
il più che potè. Giunsero i Franzesi alla
torre del Magnano addosso al <i>conte Guido
Rangone</i>, che marciava con altre fanterie
e con trecento cavalli. Fatta egli testa,
cominciò valorosamente a difendersi;
ma sopraffatto dalla gente che di mano
in mano arrivava, e cadutogli sotto il cavallo,
rimase egli con altri non pochi prigione.
Si contarono più di trecento fanti
sul campo estinti, oltre ai prigionieri. Il
resto si salvò col Baglione. Questa pugna
seguì circa le quattro ore della notte al
chiaro della neve, e al lume delle stelle.
Vennero poi i vincitori ad alloggiare in
varie ville, <i>dove si trovò aver eglino fatto
quel giorno, senza mai trarre la briglia ai
cavalli, miglia cinquanta: cosa che so non
sarà creduta; ma io, che fui presente sul
fatto, ne faccio vera testimonianza</i>. Queste
son parole dell'Anonimo Padovano, la
cui Storia manuscritta è in mio potere.
</p>

<p>
Somma in questo mentre fu la sollecitudine
e lo sforzo di <i>Andrea Gritti</i>, per
veder pure se poteva espugnare il castello
di Brescia; unì schiere assaissime di
villani armati; dappertutto accrebbe le
fortificazioni e le guardie, animando specialmente
con bella orazione il popolo
alla difesa, e con ricavarne per risposta,
che tutti erano pronti a mettere la vita
loro e de' proprii figliuoli, e quanto
aveano, piuttosto che tornare sotto il crudel
<span class="pagenum" id="Page_278">[278]</span>
dominio oltramontano. Nel martedì
della seguente settimana giunse Gastone
in vicinanza di Brescia, e la notte introdusse
nel castello quattrocento lancie
(con rimandare indietro i lor cavalli) e
tre mila fanti. Fece nel dì seguente intimare
al popolo, che se non si rendevano
in quel dì, darebbe la città a sacco; e
che, rendendosi, otterrebbe il perdono dal
re. Altra risposta non riportò, se non
che si voleano difendere sino alla morte.
Attese quella notte chi avea giudizio a
mettere in monistero le lor mogli e figliuole,
e a seppellir ori, argenti e gioie,
dove più pensavano che fossero sicuri.
La mattina seguente, all'apparir del giorno,
che fu il dì 19 di febbraio, cioè il
giovedì grasso dell'anno presente, giorno
sempre memorando, scesero dal castello
i Franzesi. Si leggeva nei lor volti l'impazienza
e il furore per la voglia e speranza
del vagheggiato bottino. Battaglia
fiera seguì ai primi ripari de' Veneziani.
Superati questi colla morte di circa due
mila Veneti, entrarono i Franzesi con
grande schiamazzo nella città, e ferocemente
assalita la gente d'armi che era
alla difesa della piazza, dopo un sanguinoso
combattimento, la mise in rotta.
Intanto il resto dell'armata franzese che
era fuori della città, aspettando che si
aprisse qualche porta, vide spalancarsi
quella di San Nazaro, per cui fuggiva
con ducento cavalli il conte Luigi Avogadro,
promotore di quella congiura.
Restò egli prigione, ed entrate quelle
milizie, finirono d'uccidere, dissipare e
far prigioni i Veneti e Bresciani armati,
con tante grida e rumore, che parea che
rovinasse il mondo. Mirabili cose vi foce
Gastone di Fois, non solo come capitano,
ma come ottimo soldato. Si fece conto
che vi morissero più di sei mila fra cittadini
e Veneziani, o fra gli altri <i>Federigo
Contarino</i> capitano di tutti i cavalli leggeri
della repubblica. Rimasero prigioni
<i>Andrea Gritti legato, Antonio Giustiniano</i>
podestà, <i>Gian-Paolo Manfrone</i>, ed
altri assaissimi uffiziali. Dei Franzesi vi
<span class="pagenum" id="Page_279">[279]</span>
morirono più di mille persone. Terminata
la battaglia, si scatenarono gli arrabbiati
vincitori per dare il sacco a
quell'opulenta ed infelice città. Durò
questo quasi per due giorni, ne' quali non
si può dire quanta fosse la crudeltà di
que' cani, giacchè in sì fatte occasioni
gli armati non san più d'essere, non dirò
cristiani, ma neppur uomini, e peggiori
si scuoprono delle fiere stesse. Non contenti
de' mobili di qualche prezzo, fecero
prigioni tutti i benestanti cittadini, obbligandoli
con tormenti inuditi a rivelar
le robe e danari ascosi, o a pagare delle
esorbitanti taglie; e molti, per non poterle
pagare, furono trucidati. Entrarono anche
in ogni monistero di religiosi, e tutto
il bene ivi ricoverato restò in loro preda.
Sul principio ancora del sacco non
pochi scellerati soldati, senza far conto
del divieto fatto dal generale Gastone,
forzarono le porte di alcuni conventi di
sacre vergini, commettendovi cose da
non dire. Ma avendone esso generale
fatti impiccare non so quanti, provvide
alla sicurezza di que' sacri luoghi, dove
s'erano rifugiate quasi tutte le donne
bresciane. La sera finalmente del venerdì
uscì bando, sotto pena della vita, che
cessasse il saccheggio, e che nel dì seguente
tutti i soldati uscissero di città.
Appena udirono sì grande scempio i
Bergamaschi, che nella seguente domenica
tornarono all'ubbidienza de' Franzesi,
e collo sborso di venti mila scudi
impetrarono il perdono. L'Avogadro ed
altri autori di tanto male alla loro patria,
nel dì appresso furono decapitati e squartati;
e due figli del primo da lì ad un
anno anch'essi ebbero reciso il capo in
Milano. Tal fine ebbe questa lagrimevol
tragedia, che fece incredibile strepito per
tutta l'Europa.
</p>

<p>
Intanto <i>papa Giulio</i> più che mai inviperito
contra del re di Francia, e risoluto,
come egli sempre andava dicendo,
di voler cacciare i Barbari d'Italia, senza
pensare se questo fosse un mestiere da
sommo pastor della Chiesa e vicario di
<span class="pagenum" id="Page_280">[280]</span>
Cristo, movea cielo e terra per levare gli
amici ad esso re Cristianissimo, e per tirargli
addosso dei nemici. Gli riuscì di condurre
<i>Massimiliano Cesare</i> ad una tregua
di dieci mesi co' <i>Veneziani</i>, mediante lo
sborso di cinquanta mila fiorini renani,
e in fine di staccarlo affatto dai Franzesi.
Seppe far tanto, che <i>Arrigo re</i> d'Inghilterra
si diede a fare un potente preparamento
d'armi per muovere guerra alla
Francia. <i>Ferdinando il Cattolico</i>, oltre a
quella che faceva in Italia, fu incitato ancora
a cominciarne un'altra ne' Pirenei.
Nuovi e gagliardi maneggi fece parimente
il pontefice col denaro e con altri regali,
per tirar di nuovo gli Svizzeri contra
dello Stato di Milano. Vedeva il <i>re Lodovico</i>
tutti questi nuvoli in aria, ed intanto
avea sulle spalle gli eserciti pontificio,
veneto e spagnuolo, che maggior apprensione
gli recavano per gli Stati d'Italia.
Perciò inviò ordine a <i>Gastone di Fois</i> di
tentar la fortuna con una battaglia. Gastone,
sentendosi invitato al suo giuoco,
e sapendo da altra parte che Bologna si
trovava continuamente infestata e come
bloccata dalle armi del papa e del vicerè
Cardona, passò a Ferrara per concertare
col <i>duca Alfonso</i> quanto era da fare. E
dacchè ebbe ricevuto un rinforzo di trecento
lancie e di quattro mila fanti guasconi
e piccardi, e cinque mila fanti tedeschi,
condotti da Jacob e Filippo capitani
di gran nome in Germania; fece la
rassegna dell'armata sua, che si trovò
ascendere a lancie ossia uomini d'arme
mille e ottocento, a quattro mila arcieri
e a sedici mila fanti. Nel dì 26 di marzo
mosse dal Finale di Modena l'armata sua
verso la Romagna, e al luogo del Bentivoglio
seco si unì Alfonso duca di Ferrara
colle sue truppe, e con gran copia
d'artiglierie e munizioni. A questo avviso,
il <i>cardinal de' Medici</i> legato e il <i>Cardona</i>
si ritirarono verso la montagna di
Faenza col loro esercito, consistente in
mille e cinquecento lancie, in tre mila
cavalli leggieri e in diciotto mila fanti.
Non aveano voglia di venire alle mani,
<span class="pagenum" id="Page_281">[281]</span>
perchè speravano che, tirando in lungo la
faccenda, calerebbono gli Svizzeri nello
Stato di Milano, ed unicamente pensavano
a difficultar le vettovaglie al campo
franzese. Giunto Gastone a Cotignola,
arrivarono oratori di <i>Massimiliano Cesare</i>
ad intimar gravi pene ai Tedeschi militanti
al soldo del re Cristianissimo; ma
senza frutto, avendo que' capitani risposto
di non voler mancare alla lor fede.
Fu dunque presa la risoluzione nel campo
franzese di marciare alla volta di Ravenna.
Per non lasciarsi alle spalle il
forte e ricco castello di Russi, giacchè
arrogantemente fu risposto dagli abitanti
all'intimazione di rendersi, convenne
adoperar le artiglierie, e con un fiero e
sanguinoso assalto impadronirsene. Vi
furono tagliate a pezzi (se vogliam prestar
fede all'Anonimo Padovano, che sembra
essere intervenuto a quel macello)
circa mille persone tra soldati e terrazzani,
e dato un orrido sacco all'infelice
luogo. Il Guicciardino molto men dice
de' morti. Indi passò l'esercito sotto Ravenna,
alla cui difesa dianzi era stato
inviato <i>Marcantonio Colonna</i> con cento
lancie, ducento cavalli leggeri e mille
fanti. Disposte le sue artiglierie, cominciò
tosto il duca di Ferrara a bersagliar
quelle vecchie mura con un continuo
tremuoto. Formata la breccia, si venne
all'assalto nel venerdì santo, giorno ben
santificato da quella gente; e durò la
battaglia per quattro ore, sostenuta con
tal vigore dal Colonna, che vi perirono
fra l'una e l'altra parte da mille e cinquecento
fanti, la maggior parte italiani, e
vi restò malamente ferito <i>Federigo da
Bozzolo</i>, valente capitano de' Franzesi.
</p>

<p>
A questi avvisi, il vicerè Cardona,
non volendo lasciar perdere Ravenna, fu
necessitato a muoversi coll'armata collegata,
e venne a postarsi in un forte
alloggiamento, tre miglia lungi da quella
città, dove si afforzò con alzar terra e
cavar fosse fatte a mano colla maggior
celerità possibile. Trovavasi il general
franzese in sommo imbroglio, perchè
<span class="pagenum" id="Page_282">[282]</span>
vedea i nemici ostinati a schivar la zuffa;
e intanto l'armata sua si trovava in
gran disagio, perchè erano cinque giorni
che gli uomini campavano di solo frumento
cotto e d'acqua, e i cavalli non
istavano meglio, perchè cibati anch'essi
di solo frumento e di poche foglie di
salici; sicchè era necessario o ritirarsi o
avventurare giornata campale. Fu preso
l'ultimo partito, e tutto il sabbato santo
fu impiegato a prepararsi per sì orrida
danza. La mattina dunque del dì 11 di
aprile, correndo la maggior festa dell'anno,
cioè la Risurrezion del Signore,
giorno celebrato con tanta divozione da
tutto il Cristianesimo, ma funestato da
coloro con tanti sdegni e spargimenti di
sangue, l'esercito franzese in ordinanza
marciò contra del collegato. Con essi
Franzesi era il <i>cardinale San Severino</i>,
legato del conciliabolo di Pisa, che pareva
un san Giorgio, perchè armato da
capo a' piedi. Prevalse fra gli Spagnuoli
il parere di <i>Pietro Navarro</i>, che non si
avesse ad uscir dai trinceramenti, credendo
egli maggior vantaggio l'aspettar
di piè fermo il nemico dietro ai ripari.
Ma il senno del duca di Ferrara trovò
la maniera di cacciarli fuor della tana;
perciocchè, postate le batterie de' suoi
grossi cannoni in un buon sito, cominciò
con tal furia a percuotere entro le lor
trincee i collegati, che, per attestato dell'Anonimo
Padovano, il quale diligentemente
descrive questo gran fatto d armi,
vi restarono uccise circa due mila persone,
e più di cinquecento cavalli sventrati.
Allora i capitani, veggendo così
malmenata la lor gente senza poter fare
resistenza, chiesero licenza al vicerè di
uscire a battaglia. Scrive il Guicciardini
che fu il valoroso <i>Fabrizio Colonna</i> che
annoiato di sì brutto giuoco, senza dimandarne
permissione, sboccò fuor dei
ripari, e diede principio alla mischia, seguitato
poi dal resto dell'armata. Gareggiavano
in bravura questi due eserciti.
L'odio delle nazioni, l'amor della gloria,
la necessità infiammavano il cuor di
<span class="pagenum" id="Page_283">[283]</span>
ognuno. Però terribile fu il combattimento,
e una giornata simile non s'era
da gran tempo veduta in Italia. All'istituto
mio non lice il descriverne le circostanze.
Però basterà di dire che andarono
in rotta i pontificii e Spagnuoli,
specialmente per la strage che ne fecero
le bombarde del duca Alfonso, postate
ai loro fianchi; confessando il Bembo
che egli con questi bronzi e col suo stuolo
fu cagione della vittoria in gran parte.
Perderono i vinti tutte le loro artiglierie,
e buona parte delle insegne e dello
equipaggio, con lasciar morti sul campo
ottocento uomini d'armi, mille trecento
cavalli leggeri e sette mila fanti, e con
restar prigionieri il cardinale legato, cioè
<i>Giovanni de Medici</i>, il <i>marchese di Bitonto</i>,
<i>Ferdinando d'Avalos</i> marchese di
Pescara, allora giovinetto, che poi riuscì
capitano di gran nome, il <i>principe di Bisignano</i>,
il <i>Carvajal</i> e <i>Pietro Navarro</i> Spagnuoli
con altri non pochi uffiziali. Il
prode <i>Fabrizio Colonna</i>, per sua buona
ventura, restò prigione di Alfonso duca
di Ferrara, cioè d'un principe che gli
usò tutte le maggiori finezze, nè volle
poi riscatto, siccome vedremo. Restarono
fra i morti il <i>duca d'Alba</i>, il <i>conte di
Montebasso</i>, il <i>Valmontone</i> ed altri capitani.
Si salvò a Cesena il <i>Cardona</i>, dove
attese a raccogliere le reliquie del tanto
sminuito e sbandato esercito.
</p>

<p>
Ma se piansero per la loro mala
sorte i collegati, non ebbero già occasion
di ridere i Franzesi per la loro vittoria.
Imperocchè, secondo l'Anonimo Padovano,
che mostra d'aver avuta buona
contezza di questa sì sanguinosa giornata,
vi perirono settecento uomini di
armi, ottocento ottanta arcieri e nove
mila fanti, e, tra' principali uffiziali loro,
<i>Ivo d'Allegre</i> con due figli, amendue capitani
d'arcieri, <i>la Grotta</i>, <i>Villadura</i>, i
due capitani de' Tedeschi <i>Filippo</i> e <i>Jacob</i>
ed altri ch'io tralascio. Il <i>signore di Lautrec</i>,
carico di ferite, ritrovato fra i morti,
e poi curato in Ferrara, salvò la vita.
Certamente è uno sbaglio di stampa il
<span class="pagenum" id="Page_284">[284]</span>
dirsi nella Storia del Guicciardino che
<i>tra l'uno e l'altro esercito perirono almeno
dieci mila persone</i>. Tanto il Giovio
che il Mocenigo, il Bembo, il Buonaccorsi,
il Nardi ed altri storici mettono
almeno sedici migliaia di morti. Ma ciò
che contrappesò la perdita de' collegati,
fu la morte dello stesso generale <i>Gastone
di Fois</i>. A questo valoroso principe, giovane
di ventiquattr'anni, dopo aver fatto
delle stupende azioni di valore e di saggia
condotta in quello spaventoso combattimento,
parea di aver fatto nulla, se
non inseguiva con circa mille cavalli un
corpo di tre mila fanti spagnuoli, che
ben serrato si ritirava dal campo. Un
colpo di archibuso il colpì in questa azione,
per cui diede fine alle sue vittorie,
lasciando una perenne memoria del suo
senno e coraggio, e una ferma opinione
che, s'egli fosse soppravvivuto, avrebbe
fatto conquiste e meraviglie maggiori.
Fu poi portato a Milano il suo corpo,
ed ivi con esequie magnifiche e in sepolcro
nobilissimo seppellito. Terminata la
sanguinosa battaglia, <i>Marcantonio Colonna</i>,
dopo aver consigliato i Ravennati
di andar la mattina per tempo ad offerire
la città ai vincitori, per ottener le
migliori condizioni che potessero, si
ritirò nella cittadella. Poi, nella mezza
notte, lasciato ivi un capitano con cento
fanti, perchè mancavano le provvisioni,
col resto de' suoi se ne andò a Rimini.
Comparvero, sul far del dì, i deputati di
Ravenna al campo franzese; ma mentre
ivi si trattava della capitolazione, i fanti
Guasconi, non sazii del bottino fatto il
dì innanzi, ed avidi di far vendetta dei
tanti de' suoi uccisi nella battaglia, si
arrampicarono per la breccia delle mura
di Ravenna, e facilmente cacciati quei
pochi cittadini che vi erano in guardia,
penetrarono nella città. Dietro loro di
mano in mano entrò il resto della fanteria,
e tutti poi si diedero non solamente
a saccheggiar le case, ma anche ad uccidere
chiunque scontravano per le strade,
senza riguardo a sesso od età. Niun
<span class="pagenum" id="Page_285">[285]</span>
rispetto si ebbe alle cose sacre, e il barbarico
furore d'alcuni giunse ad introdursi
in un monistero di sacre vergini,
con ivi commettere ogni maggiore eccesso.
Tutto era urli e pianti. Avvisato
di tanto disordine il <i>signor della Palissa</i>,
capo pro interim dell'armata, corse col
legato e con altri capitani all'infelice
città, e i primi suoi passi furono a quel
monistero, e quanti vi si trovarono dentro
(erano trentaquattro) li fece immediatamente
impiccar per la gola alle finestre.
Questo spettacolo e un bando generale
servì per mettere fine al saccheggio, e tutti
i soldati uscirono della città. Il terrore
intanto sparso per tutta la Romagna cagione
fu che le città di Faenza, Cervia,
Imola, Cesena, Rimini e Forlì, a riserva
delle rocche, mandassero le chiavi al
campo franzese, per esentarsi da mali
maggiori, e la cittadella di Ravenna per
pochi giorni si sostenne. Fu esibito al
duca di Ferrara il comando dell'armata
gallica; ma egli, conoscendo che gente
indisciplinata, orgogliosa e bestiale fosse
quella, se ne scusò con buona maniera.
E tanto più se ne astenne, perchè, come
principe savio già prevedeva che il re
Cristianissimo con tanti minacciosi venti
che erano oltramonti per aria, non
potrebbe più attendere agli affari d'Italia,
nè a rinforzar quella troppo infievolita
armata. Però ritiratosi a Ferrara,
cominciò a pensare come potesse salvar
sè stesso nell'imminente naufragio. Infatti
la famosa vittoria di Ravenna fu
l'ultima delle glorie franzesi nella presente
guerra, e la fortuna voltò loro da
lì innanzi le spalle.
</p>

<p>
Arrivata che fu a Roma, dove era
tornato il pontefice, la gran nuova del
suddetto fatto d'armi, non si può dire
che paura e scompiglio ivi nascesse. Cominciarono
allora più che mai i saggi
porporati a tempestar <i>papa Giulio</i>, perchè
venisse ad una pace; ed egli colla
paura in corpo una volta tenne delle
strette pratiche per essa, e massimamente
per essersi traspirato che <i>Prospero
<span class="pagenum" id="Page_286">[286]</span>
Colonna</i>, <i>Roberto Orsino</i>, <i>Pietro Margano</i>
ed altri baroni romani meditavano delle
novità. Ma da che si seppe il netto della
battaglia, e che sì caro era costato ai
Franzesi il loro trionfo, rinculò ben tosto,
e più di prima si confermò nella
brama e speranza di cacciarli d'Italia.
A questa risoluzione maggiormente li
accesero sicuri avvisi che i re di Spagna
e d'Inghilterra moveano guerra alla
Francia, e che venti mila Svizzeri, condotti
dal <i>cardinal Sedunense</i> ossia di Sion,
coi danari d'esso papa e de' Veneziani,
erano pronti a calare in Italia. Venne
intanto ordine dal re Lodovico al <i>signor
della Palissa</i>, creato governator di Milano,
di ritirarsi alla difesa di quello
Stato. Tanto fece egli con lasciar leggieri
presidii in Ravenna e Bologna. Ma dacchè
s'intese mosso l'esercito pontificio
alla volta della Romagna, <i>Federigo da
Bozzolo</i>, lasciato in Ravenna, abbandonata
quella città, sen venne colla poca
sua gente a rinforzar Bologna. Diede
papa Giulio principio al concilio lateranense
nel dì 3 di maggio, con iscarso
concorso nondimeno di prelati; ed ivi
furono dichiarati nulli tutti gli atti del ridicolo
conciliabolo pisano. Sul principio
ancora di giugno pervennero per la via di
Trento sul Veronese gli Svizzeri e Tedeschi,
e alla mostra furono trovati circa
diciotto mila fanti scelti. Con loro si congiunse
l'esercito de' Veneziani, consistente
in mille uomini d'arme, due mila cavalli
leggieri, sei mila fanti e gran quantità di
artiglierie. Erasi postato il signor della
Palissa a Valeggio presso il Mincio, per
contrastar loro il passo. Ma, sentendosi
troppo debole di forze, nel dì 9 di giugno si
ritirò andando verso Ponte Vico. Sopravvenuto
poi ordine da <i>Massimiliano Cesare</i>,
già dichiarato nemico de' Franzesi,
che richiamava tutti i fanti tedeschi che
erano al loro soldo, quattro mila d'essi
nel medesimo dì se ne tornarono alle
lor case: il che fu cagione che il Palissa
precipitosamente si ricoverasse a Pizzighettone,
e passasse l'Adda, sempre infestato
<span class="pagenum" id="Page_287">[287]</span>
dai corridori dell'esercito collegato,
che era passato di là dal Mincio.
Gran bisbiglio e movimento era in questi
tempi per tutte le città dello Stato di
Milano, a cagion della voce sparsa che
<i>Massimiliano Sforza</i>, figlio del fu Lodovico
il Moro, avesse a riacquistarne il
dominio: cosa sommamente sospirata da
que' popoli, non tanto per l'antica divozione
verso quella casa, e per desiderio
d'aver un proprio principe, quanto ancora
perchè i Franzesi d'allora mettevano
in opera, dovunque comandavano,
l'arte di farsi odiare. Questo infatti era
il concordato da Massimiliano re dei
Romani col papa. Furono i primi ad
arrendersi senza contrasto alcuno i Cremonesi,
ancorchè la cittadella restasse
in man de' Franzesi; e nacque lite, chi
avesse a prenderne il possesso pretendendo
non meno i Veneziani che il commissario
dello Sforza, assistito da Cesare,
quella città. L'ultimo la vinse col favore
degli Svizzeri, guadagnati da un regalo
di quaranta o cinquanta mila ducati che
loro sborsò il popolo di Cremona.
</p>

<p>
Servì ad accelerare il precipizio del
dominio franzese in Italia la guerra nel
medesimo tempo mossa dai <i>re d'Aragona</i>
e <i>d'Inghilterra</i> alla Francia; per cui il re
Luigi, trovandosi molto imbrogliato, fu
costretto a richiamare il Palissa di là dai
monti, con ordine di lasciar ben guernite
le cittadelle più forti. Si ritirò dunque il
Palissa a Pavia, lasciate guarnigioni in
Crema e Trezzo. Anche il <i>Trivulzio</i>, scorgendo
di non poter tenere la città di Milano,
che tumultuava, parendo a que' cittadini
un'ora mille anni di veder lo
Sforza rientrare nella signoria de' suoi
maggiori, dopo aver ben provveduto il castello
di quella città, si ridusse a Pavia;
perlochè i Milanesi alzarono tosto le bandiere
sforzesche. Altrettanto fece Lodi, allorchè
vi si appressò l'esercito della lega.
E Bergamo si diede ai Veneziani. Marciarono
i collegati con gran fretta a Pavia,
per non lasciar pigliar fiato ai Franzesi
che s'erano fortificati in quella città. Ma
<span class="pagenum" id="Page_288">[288]</span>
il Palissa, che già scorgea commosso anche
quel popolo a sedizione, e disperato il
caso di sostenersi lungamente, dappoichè
i nemici aveano piantate le bombarde, e
passato anche il Ticino, all'improvviso
colle artiglierie e bagaglio uscì di quella
città, per incamminarsi alla volta d'Asti.
Rottosi il ponte di legno ch'era sul Gravelone,
al primo pezzo d'artiglieria grossa
che volle passare, ne restarono di qua tagliati
fuora tredici altri con due mila fanti
tedeschi; i quali, assaliti dagli Svizzeri, fecero
una memorabil difesa, finchè, vedendo
morta la metà di loro, e perduta ogni
speranza d'aiuto, pieni di ferite si gettarono
disperatamente nel Ticino per passare
all'altra riva, dove i Franzesi erano spettatori
della crudel battaglia senza loro poter
recare aiuto. Se ne affogarono circa
ducento. Aveano i Franzesi molto prima
inviato con buona scorta il legato pontificio
prigione, cioè <i>Giovanni cardinale de
Medici</i>. Allorchè fu egli al passo del Po
alla Stella, oppure a Bassignana, tolto fu
di mano a Franzesi, e ridotto in luogo
di salvamento. Il Guicciardino di questo
fatto dà l'onore ai villani del Cairo, guadagnati
la notte antecedente dai familiari
del cardinale. L'Anonimo Padovano ne fa
autore il marchese Bernabò Malaspina;
e il Giovio scrive che fu molto prima
concertata la sua fuga coll'abbate Bongallo
e con altri suoi amici. Gravissimi
disagi patì poscia il resto dell'armata
franzese; pure continuò il viaggio, e passò
l'Alpi, portando seco un buon documento
ai principi di non maltrattare i
popoli, massimamente quei di nuova conquista.
Certamente l'alterigia loro, l'aspro
governo e il licenzioso procedere
colle donne aveano talmente esacerbati i
popoli della Lombardia, che tutti a gara,
subito che se la videro bella, si sottrassero
al loro dominio, anzi infierirono contro
di loro. Appena partito da Milano il Trivulzio,
quel popolo furiosamente si diede
a svenar quanti soldati e mercatanti franzesi
erano rimasti in quella città, con
saccheggiarne le case e botteghe. V'ha
<span class="pagenum" id="Page_289">[289]</span>
chi scrive, averne uccisi circa mille e cinquecento.
Parimente in Como ne furono
scannati non pochi, e nella lor fuga verso
l'Alpi, contra di essi si scatenarono tutti
i villani del paese, uccidendo chiunque
alquanto si scostava dal corpo di battaglia.
Intanto Pavia, Alessandria, Como,
Tortona ed altre città inalberarono le
bandiere sforzesche. Il marchese di Monferrato
colle sue genti entrò in Asti e
in Novara; ma non ebbe la fortezza di
quest'ultima città. In tanta rivoluzion di
cose trovarono maniera i ministri pontificii
d'indurre i Piacentini e Parmigiani
a darsi alla Chiesa: il che aprì allora un
campo di doglianze e dispute del duca di
Milano e dell'imperio contro il papa: dispute
ravvivate poi a' giorni nostri, siccome
diremo a suo tempo. Pretese inoltre
il papa che Asti dovesse toccare a
lui; ma non gli riuscì di aver quel boccone.
Fu ancora spedito dall'esercito
della lega <i>Giano Fregoso</i> con mille cavalli
e tre mila fanti a Genova; alla comparsa
de' quali, si ribellò tutto quel popolo, e i
Franzesi si chiusero nel castelletto e
nella fortezza della Lanterna. Fu esso
Fregoso proclamato poco appresso doge
di quella repubblica.
</p>

<p>
Mentre sì gran tracollo davano in
Lombardia gli affari dei Franzesi, restando
solamente in lor potere Brescia, Crema
e qualche fortezza <span class="fnote">[Paris de Grassis. Guicciardino. Buonaccorsi.
Anonimo Padovano. Nardi, ed altri.]</span>, il pontefice,
raunate le reliquie dell'esercito disfatto
sotto Ravenna, colla giunta di quattro
altri mila fanti, spedì sul fine di maggio
questa armata in Romagna, per cui tornarono
quetamente alla sua ubbidienza
tutte quelle città. Ne era generale <i>Francesco
Maria duca</i> d'Urbino suo nipote,
il quale intimò poi la resa a Bologna.
Vedendo i Bentivogli disperato il caso,
se n'andarono chi a Mantova, chi a Ferrara;
e la città di Bologna, nel dì 10 di
giugno, capitolò col duca e col <i>cardinal
Sigismondo Gonzaga</i> legato, i quali poi
vi fecero solenne entrata nella domenica
<span class="pagenum" id="Page_290">[290]</span>
seguente 13 di giugno. Aveva intanto
<i>Alfonso duca</i> di Ferrara, per mezzo del
<i>marchese di Mantova</i> suo cognato e di
<i>Fabrizio Colonna</i> suo prigione (trattato
non di meno non come tale, ma come suo
amico), fatti varii maneggi per rientrare
in grazia del pontefice, ed era anche
venuto il salvocondotto per lui e per li
suoi Stati. In vigore di questo, dopo aver
egli mandato innanzi il Colonna ben
regalato e senza taglia alcuna, s'inviò
nel dì 23 di giugno a Roma, dove giunto,
fu assoluto dalle censure, ed ammesso
al bacio del piede di sua santità. Ma che?
I principi di animo grande si fan gloria
di perdonare ai supplicanti nemici. Papa
Giulio, al contrario, parve che si facesse
gloria fino di mancar di fede. Nel mentre
che Alfonso era in Roma, il duca d'Urbino
non solamente occupò Cento, la
Pieve e le terre della Romagna spettanti
al duca, ma eziandio inoltratosi a Reggio,
non ostante il richiamo del Vitfurst
governatore cesareo di Modena, che gli
intimò quella essere città dell'imperio,
costrinse i Reggiani alla resa. Dopo di che
spogliò il duca anche di Carpi, Brescello,
San Felice e Finale. Inoltre lo stesso
papa cominciò a pontare, volendo, che
esso duca gli cedesse il ducato di Ferrara.
Perciò Alfonso, che non si sentiva
voglia di far questo sacrifizio, chiese licenza,
in vigore del salvocondotto, di tornarsene
a casa; nè la potè ottenere. I
Colonnesi coll'oratore spagnuolo che
aveva anch'egli persuaso ad un principe
di tanto credito il portarsi colà, iti a
pregare il papa di questo, non ne riportarono
che ingiurie e minaccie. Poscia si
penetrò il disegno di papa Giulio di ritenerlo
prigione. Allora gli onorati signori
Colonnesi, cioè <i>Fabrizio</i> e <i>Marcantonio</i>,
che aveano obbligata la loro fede al duca,
con una brigata di lor gente, sforzata
la porta di San Giovanni, il cavarono di
Roma, e salvo il condussero a Marino,
da dove poi dopo tre mesi travestito,
con deludere tutte le spie messe fuori dal
pontefice, felicemente passò a Ferrara.
<span class="pagenum" id="Page_291">[291]</span>
Se queste azioni facessero onore a papa
Giulio, sel può ciascuno immaginare.
</p>

<p>
Restava al papa, inflessibile nelle sue
passioni, di gastigare i Fiorentini, e specialmente
il gonfaloniere <i>Pietro Soderino</i>,
perchè avessero permesso in Pisa il
conciliabolo de' Franzesi, e dato aiuto di
gente in questa guerra al re di Francia,
tuttochè l'avessero fatto forzati dall'obbligo
delle lor precedenti convenzioni,
con essersi per altro mantenuti neutrali:
della qual neutralità si ebbero poi molto
a pentire. Operò dunque colla lega, che
il <i>Cardona</i> vicerè di Napoli colle armi
spagnuole entrasse nel dominio fiorentino,
e rimettesse in casa i Medici, già da
gran tempo banditi da quella città. Mentre
i Fiorentini trattavano d'accordo, gli
Spagnuoli accampati sotto la bella e ricca
terra di Prato, non sapendo dove trovar
vettovaglie, nel dì 30 d'agosto diedero
un assalto a quella terra; e senza che
quattro mila fanti, ch'erano ivi di presidio,
ma troppo vili, facessero menoma
resistenza, vi entrarono. Commisero costoro
inudite crudeltà, maggiori delle commesse
dai Franzesi in Brescia, come attesta
il Giovio; il quale aggiugne ancora, che
cinquemila uomini disarmati, parte soldati
e parte terrazzani, furono ivi uccisi dalla
inesplicabil brutalità dei vincitori. L'Anonimo
Padovano ne scrive ammazzati più
di tre mila. Il Guicciardini dice che vi morirono
più di due mila persone, e che il
<i>cardinal de Medici</i> legato pontificio, messe
guardie alla chiesa maggiore, salvò l'onestà
delle donne, quasi tutte colà rifuggite.
Ma il Nardi e il Buonaccorsi, che registravano
allora sì fieri avvenimenti, asseriscono
che non fu perdonato nè a vergini
sacre, nè a luoghi sacri, nè a' bambini
in fasce. E quei che rimasero in
vita, furono tutti eccessivamente taglieggiati,
e con varii tormenti straziati, perchè
pagassero ciò che non poteano. Ed
ecco dove andavano a terminar le strane
premure di un papa per cacciare i
Barbari d'Italia, cioè con una medicina
peggiore affatto del male: il che nello
<span class="pagenum" id="Page_292">[292]</span>
stesso tempo, oltre alla Toscana, provò la
Lombardia, inondata allora dagli Svizzeri,
divenuti formidabili da per tutto, e che
da ogni lato esigevano contribuzioni, e
nulla potea saziarli. Nel tornare al lor
paese, occuparono la Valtellina, Chiavenna
e Locarno, nè più vollero dimetterle.
Nel dì 31 d'agosto il gonfaloniere Soderino,
uscito di Firenze, si ritirò a Ragusi.
</p>

<p>
I Medici furono rimessi con infinite dimostrazioni
d'allegrezza in città, e riformarono
quel reggimento a modo loro,
con dover pagare i Fiorentini al re dei
Romani e al Cardona più di centoquaranta
mila ducati d'oro. Restarono poi
sommamente burlati anche i Veneziani
dalla lor lega, chiamata allora la lega
santa. Imperciocchè riuscì ben loro di
ricuperar Crema per trattato segreto che
fecero con Benedetto Crivello, posto dai
Franzesi alla guardia di quella terra, il
quale corrotto con danari, per questo
tradimento fu ben ricompensato da essi
Veneti. Ma non andò così per conto di
Brescia, città, alle cui passate e presenti
miserie si aggiunse in questi tempi anche
la peste, morendo fin centocinquanta di
que' cittadini per giorno. Ne formò l'esercito
veneziano l'assedio, e cominciò a
battere colle artiglierie le mura. Quando
ecco giugnere il Cardona co' suoi Spagnuoli,
ben carichi del bottino della Toscana,
il quale imbrogliò tutte le loro
speranze. Cominciò esso vicerè a pretendere
che non solamente quella città si
avesse a rendere a lui, ma anche Bergamo
e Crema, già ritornate all'ubbidienza
della repubblica. Erano queste
pretensioni chiaramente contrarie ai patti
della lega. Ma di che non è capace la
smoderata avidità ed ambizione d'alcuni
principi? Niun freno hanno per essi nè
la pubblica fede, nè i patti, nè i giuramenti;
e volesse Dio che non ne avessimo
veduto ancor noi più d'un esempio
a' dì nostri. Aveano già gli Svizzeri e gli
Spagnuoli molto prima cominciato ad
usar delle insolenze contro de' Veneziani.
Le accrebbero sotto Brescia, la qual
<span class="pagenum" id="Page_293">[293]</span>
città, nel dì 13 di novembre, con molto
onorevoli condizioni fu consegnata dal
<i>signor d'Aubigny</i> al <i>vicerè Cardona</i>. Costrinsero
ancora essi Spagnuoli a rendersi
Peschiera, Lignago, e i castelli di
Trezzo e di Novara; siccome da un'altra
parte riuscì ai Genovesi di trar con danari
il castelletto della lor città di mano
del castellano franzese, che poi fu squartato
vivo in Lione.
</p>

<p>
Tornato che fu a' quartieri il deluso
esercito veneto, si applicò quel saggio
senato a trattar di pace col <i>vescovo Gurgense</i>,
che era il plenipotenziario di <i>Massimiliano
Cesare</i> in Italia. Volle il papa
che questo negoziato si facesse in Roma;
e, dettata imperiosamente la capitolazione,
comandò ai Veneziani di accettarla.
Conteneva essa, che Verona e Vicenza
restassero a Massimiliano; che per Padova
e Trivigi pagassero ad esso Cesare
trecento libbre d'oro ogni anno a titolo
di censo, e due mila e cinquecento libbre
d'oro pel privilegio; e per le terre del
Friuli ne fosse poi giudice lo stesso papa.
Conobbero allora i Veneziani d'essere
maltrattati e traditi anche da questa
banda; ed, ancorchè si trovassero in poco
buono stato per li monti d'oro spesi in
guerra, pure, non ostante lo sdegno e le
grida di esso papa, generosamente ricusarono
di consentire a sì gravosa ed
inaspettata pace, con darsi piuttosto ad
intavolar accordo e lega col re di Francia,
siccome diremo, giacchè il papa, in
una nuova lega fatta con Massimiliano e
col re di Aragona, ne avea esclusi con
poco buon garbo gli stessi Veneti. Nel dì
15 di dicembre arrivò a Milano <i>Massimiliano
Sforza</i>, dichiarato duca da Cesare
e dalla lega; nè si può esprimere con
quanto giubilo, con quante feste egli fosse
ricevuto dai Milanesi, e quanto magnifica
fosse l'entrata sua in quella nobil città,
perchè accompagnato dal <i>cardinal di Sion</i>,
dal <i>vescovo Gurgense</i>, da <i>Raimondo di
Cardona</i> vicerè, e da infinito numero di
capitani e nobili italiani, tedeschi, spagnuoli
e svizzeri. Anche il castello di Milano,
<span class="pagenum" id="Page_294">[294]</span>
tenuto da' Franzesi, intanto andava
facendo co' grossi cannoni delle salve,
d'allegrezza non già, ma di danno ai Milanesi.
Rimase nondimeno il povero duca
come schiavo degli Svizzeri. Nè si dee tacere
che, assaltato nell'anno presente il
re Cristianissimo dai re d'Aragona e
d'Inghilterra, lasciò per sua negligenza
che il primo, cioè <i>Ferdinando il Cattolico</i>,
occupasse la Navarra, togliendola a quel
re. E perchè mancava all'Aragonese un
legittimo titolo di appropriarsi quel picciolo
regno, si servì d'una bolla di <i>papa
Giulio II</i>, che avea dichiarato decaduto da
ogni suo diritto chiunque fosse aderito al
conciliabolo di Pisa, concedendo a ciascuno
facoltà di occupar i loro Stati. Questa
bolla procurata dall'accorto re, per attestato
del Mariana, tenuta fu per molto
tempo segreta, e poi sfoderata al bisogno.
Ma non so io, se quel re avesse creduta
autorità ne' papi da donare i regni altrui
quando mai contra di lui fosse stata pronunziata
una simil sentenza. Maraviglia fu
che il <i>re Luigi</i>, per lo sdegno che nudriva
contro del papa, sì pertinace promotore
della di lui rovina, non si lasciasse allora
trasportare all'eccesso di far creare un
antipapa nel suo regno. Senza dubbio ne
fu assai trattato. Probabilmente non il timore
di Dio, ma quel degli uomini il trattenne.
Con tali e tante turbolenze terminò
l'anno presente.
</p>

<hr />
</div>

<div class="chapter">
<h2 class="hidden" id="MDXIII">MDXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Leone</span> X papa 1.</td>
  </tr>
  <tr>
    <td><span class="smcap">Massimiliano</span> I re de' Romani 21.</td>
  </tr>
</table>

<p>
Fra tante sue sventure non avea per
anche <i>Luigi XII</i> re di Francia dato congedo
in suo cuore al desiderio e alla speranza
di ricuperar lo Stato di Milano,
perchè tuttavia si conservavano alla divozione
di lui i castelli di Milano e di Cremona,
e la Lanterna ossia il Finale di
Genova. Vari negoziati perciò fece durante
questo verno coi potentati nemici, o
per pacificarli, o per rompere la loro
<span class="pagenum" id="Page_295">[295]</span>
unione. Nulla potè ottenere dall'Inghilterra,
meno dal papa e da Massimiliano.
Per quanti progetti facesse agli Svizzeri,
costoro insuperbiti, mirando d'alto in
basso gli stessi monarchi, non volendo
abbandonare la vigna che loro molto bene
fruttava, e credendo oramai di poter dar
legge ad ognuno, saldi stettero in sostenere
lo Sforza. Unicamente riuscì ad esso
re di stabilire la tregua di un anno col
re Cattolico, ma solamente per li confini
dell'Alpi coll'Aragona. Per consiglio ancora
di <i>Gian-Jacopo Trivulzio</i>, si rivolse
ai Veneziani, non essendogli ignoto quanto
amareggiato giustamente fosse quel
senato pel tradimento usatogli dalla lega
e dal papa, e perchè Massimiliano nell'investitura
data allo Sforza avea compreso
anche Brescia, Bergamo e Crema.
Infatti dopo molti dibattimenti nel dì 13
(altri dicono nel dì 24) di marzo dell'anno
presente fu conclusa una lega difensiva
ed offensiva fra esso re Lodovico e la repubblica
veneta, con obbligarsi questa a
mantenere mille e ducento lancie, ed otto
mila fanti in aiuto del re; e che Bergamo,
Brescia, Cremona e la Ghiaradadda dovessero
tornare sotto la signoria di Venezia.
<i>Andrea Gritti</i> prigione in Francia,
riavuta la libertà, fu destinato a sottoscrivere
questo accordo, per cui s'avea a
vedere una scena nuova in Italia. Intanto
le prosperità dell'anno precedente accendevano
l'animo di <i>papa Giulio</i> a disegni
maggiori, coll'essersi messo in capo di
regolare a talento suo l'Italia tutta, per
non dire tutti i principi della cristianità.
Già avea stesa una bolla terribile contra
del <i>re di Francia</i>, privandolo del titolo
di re, e concedendo quel regno a chiunque
lo occupasse, con attizzar più che
mai il <i>re d'Inghilterra Arrigo</i> contra dell'altro.
Avea segretamente comperata da
<i>Massimiliano Cesare</i> per trenta mila ducati
d'oro la città di Siena, affin di darla
al nipote <i>duca d'Urbino</i>. Sdegnato col
<i>cardinal de Medici</i>, pensava ad alterar di
nuovo lo Stato di Firenze; minacciava i
Lucchesi, e volea mettere in Genova per
<span class="pagenum" id="Page_296">[296]</span>
doge <i>Ottaviano Fregoso</i>, con cacciarne
<i>Giano</i>. E perciocchè egli frequentemente
avea in bocca di voler liberare l'Italia
dai Barbari, anzi gradiva il titolo di liberatore,
come se già avesse terminata sì
grande opera, per attestato del Giovio
nella Vita di Alfonso duca di Ferrara, il
<i>cardinal Grimani</i> gli disse un dì che restava
pur tuttavia sotto il giogo il regno
di Napoli. Allora Giulio, crollando il bastone
su cui s'appoggiava, e fremendo,
con ira disse che in breve, se il cielo altro
non disponeva, i Napoletani avrebbono
un altro padrone. Ma il principale
sfogo dello sdegno pontificio avea da essere
nella primavera contra del <i>duca di
Ferrara</i>, il quale, abbandonato da tutti,
pensò in questo frattempo di prepararsi
a morire glorioso, col fare ogni possibil
difesa. Stabilì una tregua coi Veneziani,
fortificò Ferrara, prese al suo soldo <i>Federigo
Gonzaga</i> signor di Bozzolo con
due mila fanti italiani, il capitan Calappini
con altri due mila fanti tedeschi, i quali,
quantunque il papa facesse comandar
loro dall'imperadore, come a vassalli
suoi, di ritornarsene, pur vollero osservar
la fede data al duca.
</p>

<p>
Era immerso in questi gran pensieri
di mondo papa <i>Giulio II</i>, pensieri confacevoli
tutti al feroce suo animo e genio
guerriero, quando venne Dio a chiamarlo
ai conti in tempo ch'egli forse
non si aspettava. Dopo alcuni giorni di
malattia, nei quali conservò sempre il
giudizio consueto, e quella severità, a
cui niuno del sacro collegio osò in addietro
di contraddire, dopo aver divotamente
ricevuti i sacramenti della Chiesa,
nella notte del dì 20 di febbraio, venendo
il giorno 21, spirò l'anima sua. Ho io
chi scrive ch'egli sull'ultimo cadde in
delirio, e andava gridando: <i>Fuori d'Italia
Franzesi: Fuori Alfonso d'Este</i>. Ma
ha maggior fondamento chi scrisse, esser
egli stato esente dalla frenesia. Scrivono
gli storici veneti che alla di lui morte
cooperò la rabbia, per avere inteso il
trattato di lega che si manipolava fra il
<span class="pagenum" id="Page_297">[297]</span>
re di Francia e la loro repubblica, e per
conoscere d'essere in odio a tutti i cardinali
per li suoi marziali disegni. Ma
queste verisimilmente non furono che
immaginazioni. Quel che è certo, questo
pontefice comparve agli occhi del mondo
principe d'animo invitto, impetuoso, e
pieno non men di smisurati disegni che
di spirito di vendetta, e benemerito assai
della Chiesa romana pel temporale.
Qual poscia egli comparisse agli occhi
di Dio, coll'aver suscitate tante guerre
per la cristianità, invece di promuovere
qual padre comune la pace, avendola
tante volte avuta in sua mano, e coll'avere
impiegate le sostanze della Chiesa,
ed abusato anche della religione in tanti
secolareschi impegni: a noi non tocca
di deciderlo. Tuttavia l'autor franzese
della Lega di Cambrai non lascia di riflettere
che tanti disordini, cagionati da
questo pur troppo bellicoso pontefice,
troppo influirono a scemar la venerazione
dovuta al sommo grado dei successori
di san Pietro, e a far nascere il
deplorabile scisma de' popoli settentrionali,
siccome fra pochi anni avvenne.
Che s'egli acquistò fama di grand'uomo,
ciò fu, secondo il Guicciardino, <i>presso
coloro, i quali, essendo perduti i veri
vocaboli delle cose, e confusa la distinzion
del pesarle rettamente, giudicano
che sia più uffizio de' pontefici l'aggiugnere
coll'armi e col sangue de' cristiani
imperio alla sedia apostolica, che l'affaticarsi
coll'esempio buono della vita,
e col correggere e medicare i costumi
trascorsi per la salute di quelle anime,
per le quali si magnificano che Cristo
gli abbia costituiti in terra suoi vicarii</i>.
Per altro fu uno de' suoi pregi l'essersi
astenuto dagli eccessi nell'amor del suo
sangue, da cui non si guardarono altri
papi di questi tempi, avendo egli solamente
ottenuto dai cardinali sul fin della
vita che Pesaro fosse dato in vicariato
al <i>duca d'Urbino</i> suo nipote. Alle forti
istanze ancora di <i>madonna Felice</i> sua
figlia, moglie di <i>Giovan-Giordano</i> Orsino,
<span class="pagenum" id="Page_298">[298]</span>
la quale desiderava il cappello cardinalizio
per Guido da Montefalco suo
fratello uterino, rispose apertamente che
non era persona degna di quel grado. A
questo pontefice ancora si dee il principio
della nuova basilica vaticana, una
delle maraviglie del mondo, con altre
belle fabbriche entro e fuori di Roma.
Secondo il Ciaconio, fu egli il primo dei
papi che cominciò a portar barba lunga,
per opinione che da questo selvatico e
vano ornamento avesse a venir più riverenza
a chi per tanti massicci titoli ne
è sì degno. Ma che anche gli ecclesiastici
e i papi portassero barba negli antichi
tempi, è fuor di dubbio. La morte
di questo pontefice non alterò punto la
quiete di Roma. Solamente in Lombardia
accadde qualche mutazione, perchè
il <i>Cardona</i> vicerè di Napoli, tuttavia
esistente in Milano, corse a Piacenza e
Parma, costringendo que' popoli a rimettersi
sotto il dominio del duca di Milano,
come spettanti a quel ducato; e il
<i>duca di Ferrara</i> ricuperò Cento, Lugo,
Bagnacavallo e le altre sue terre di
Romagna; ma non già la città di Reggio,
perchè, ito colle sue genti colà, niun
movimento si fece da que' cittadini in
suo favore.
</p>

<p>
Apertosi poi in Roma il conclave,
in poco tempo, per opera specialmente
de' cardinali giovani, fu eletto papa <i>Giovanni
cardinale</i>, figliuolo del fu rinomato
Lorenzo della celebre casa <i>de Medici</i>,
non senza maraviglia del popolo, che
vide posto nella cattedra di san Pietro
chi non avea se non trentasette anni:
del che per tanti anni addietro non vi
era esempio. Prese egli il nome di <i>Leone
X</i>. Universalmente venne applaudita
sì inaspettata elezione, perchè questo
personaggio non avea macchie ne' precedenti
suoi costumi; era di genio dolce,
liberale e magnifico, letterato ed amante
della letteratura. Infatti, non uscito per
anche dal conclave, prese per segretarii
delle sue lettere <i>Pietro Bembo</i> e <i>Jacopo
Sadoleto</i>, scrittori di raro merito, e col
<span class="pagenum" id="Page_299">[299]</span>
tempo cardinali insigni. Perciò si figurò
la gente in lui il rovescio del poc'anzi
defunto papa Giulio II, cioè un pontefice
che metterebbe le sue delizie nel godimento
della pace, e farebbe godere ad
ognuno un soave governo. Se in tutto
l'indovinassero ce ne accorgeremo. Diede
egli principio al suo reggimento colla
mansuetudine e con rara magnificenza
nel dì della sua coronazione, che fu il
giorno 11 d'aprile, perchè fu essa eseguita
con incredibil pompa, talmente che
non v'era memoria di solennità simile
a questa. Acconsentì che v'intervenisse
<i>Alfonso duca</i> di Ferrara, il quale in abito
ducale portò il gonfalon della Chiesa. Vi
furono eziandio i <i>duchi d'Urbino</i> e <i>di
Camerino</i>, ed un concorso innumerabile
di nobiltà. Cento mila ducati d'oro (se
n'erano trovati trecento mila in castello
Sant'Angelo) costò quella funzione, che
non riportò applauso dai saggi, i quali
avrebbono desiderato che un romano
pontefice, invece di profondere i tesori
in pompe secolaresche, si fosse applicato
alla correzion de' costumi della sacra
sua corte: difetto che pur troppo produsse
dei lagrimevoli sconcerti sotto
questo medesimo papa. Nulla si fece di
questo; anzi Roma divenne l'emporio
dell'allegria, del lusso, de' solazzi e banchetti,
più di quel che fosse mai stata;
laonde sempre più crebbe la dissolutezza
e licenza con grave danno della disciplina
ecclesiastica. Si mostrò sui principii
papa Leone neutrale ed irresoluto
nei torbidi d'Italia, giacchè si udivano i
preparamenti de' Franzesi per tornare in
Italia, ed altrettanto farsi da' Veneziani
collegati con essi, per ricuperare le città
perdute: al qual fine crearono lor capitan
generale <i>Bartolomeo d'Alviano</i>, capitano
di singolare valore e sperienza, già
per onorifica adozione decorato del cognome
della casa Orsina. Era questi stato
condotto prigione in Francia; e rilasciato
ora in virtù della lega, seppe così
ben giustificare o col vero o col falso la
condotta sua nella battaglia di Ghiaradadda,
<span class="pagenum" id="Page_300">[300]</span>
rifondendone tutta la colpa sul
Pitigliano, che tornò in grazia del senato
veneto. Si prevalse il papa di questi romori
per far paura a <i>Massimiliano duca</i>
di Milano, tanto che ottenne di ricavar
dalle sue mani Parma e Piacenza. Il
che fatto, non piacendo ad esso pontefice
la venuta de' Franzesi, cominciò segretamente
(per non disgustare il re di
Francia) a muovere con danari gli Svizzeri
al soccorso del duca di Milano.
</p>

<p>
Già erano insorte varie commozioni
per le città di quel ducato, perchè i popoli,
dianzi cotanto infastiditi del dominio
e pesante governo de' Franzesi, sperando
miglior trattamento sotto lo Sforza,
s'erano poi trovati non poco ingannati,
stante l'eccesso delle taglie imposte
per pagare e regalare gl'insaziabili Svizzeri,
e per raunare un esercito in difesa
dello Stato. Perciò prevaleva il desiderio
di tornar sotto i non più odiati Franzesi,
divenendo il minor male in confronto
del maggiore una spezie di bene nelle
bilance del mondo. Tanto più ancora se
ne invogliarono i popoli, perchè sembrava
loro lo Sforza principe di poca
mente, e anche di minore spirito. Avvenne
eziandio che <i>Sagramoro Visconte</i>,
deputato all'assedio del castello di Milano,
tuttavia occupato da essi Franzesi
e languente, v'introdusse una notte gran
quantità di farina, vino e grascia: dopo
il qual tradimento se ne fuggì all'armata
nemica, oppure in Francia, dove ricevette
non poche finezze dal re Lodovico.
Calarono finalmente i Franzesi da Susa
in Lombardia con forte esercito, sotto
il comando del <i>signor della Tremoglia</i>
assistito dal prode maresciallo <i>Gian-Jacopo
Trivulzio</i>, e s'impadronirono senza
opposizione di Asti e d'Alessandria. Le
speranze di Massimiliano Sforza erano
riposte negli Svizzeri, giacchè il <i>Cardona</i>
vicerè di Napoli co' suoi Spagnuoli
se ne stava sul Piacentino con ordini
segreti del <i>re Cattolico</i> di non mettere a
rischio la sua picciola armata, e di ritirarsi,
occorrendo, ad assicurare il regno
<span class="pagenum" id="Page_301">[301]</span>
di Napoli. Grandi rumori e quasi guerra
fu fra gli stessi Svizzeri, perchè parte di
essi era stata guadagnata dalla pecunia
franzese. Pure prevalendo il partito di
chi ardentemente bramava la difesa dello
Sforza nel ducato di Milano, cinque mila
d'essi vennero ad unirsi con lui, e maggior
numero anche se ne aspettava. Con
questo rinforzo uscì il duca in campagna,
e andò a postarsi su quel di Tortona,
per opporsi a' Franzesi. Ma intanto
il popolo di Milano, veggendo sguernita
la città di milizie, e minacciante il castello,
acclamò il nome de' Franzesi. Fu
subito ristorato di nuove genti e di vettovaglie
quell'importante castello. Dalla
altra parte non perde tempo l'Alviano,
generale de' Veneziani, e, prevalendosi del
terrore già sparso per li popoli, uscì
in campagna con mille e ducento lancie
due mila e cinquecento cavalli leggeri
ed otto mila fanti, gente tutta ben
agguerrita e coraggiosa. Impadronitosi
di Valeggio e di Peschiera, ancorchè intendesse
fatti gagliardi movimenti in Brescia,
e fosse chiamato colà; pure s'indrizzò
a Cremona, dove bravamente
entrò, con isvaligiar <i>Cesare Feramosca</i>,
che con trecento cavalli e cinquecento
fanti del duca di Milano era ivi in guardia.
Mentre rinforzava di vettovaglie il
castello, che tuttavia restava in potere
de' Franzesi, ma vicino a rendersi, spedì
<i>Renzo da Ceri</i> con parte di sue genti a
Bergamo, dove era invitato da quel popolo.
Furono ivi inalberate le bandiere
di San Marco. Altrettanto fece, al comparire
di Renzo, la città di Brescia, con
ritirarsi gli Spagnuoli nel castello. L'esempio
di Cremona servì a far rivoltare
anche Lodi e Soncino.
</p>

<p>
Quasi nel medesimo tempo spedite dal
re di Francia nove galee sottili con altri
legni alla volta di Genova, si trovarono
secondate da molta gente delle riviere,
e molto più da <i>Antoniotto</i> e <i>Girolamo</i> fratelli
Adorni, i quali mossero tumulto in
quella città con tal vigore, che <i>Giano
Fregoso</i> durò fatica a salvar la vita colla
<span class="pagenum" id="Page_302">[302]</span>
fuga. Tornò Genova in tal guisa, ma
senza il castelletto, alla divozion de' Franzesi,
e fu ivi costituito governatore pel
re Cristianissimo il suddetto Antoniotto.
Non potea con più prospero vento camminar
la fortuna de' Franzesi, perchè
nulla più restava che facesse lor contrasto,
se non Novara e Como, tuttavia
ubbidienti a <i>Massimiliano Sforza</i>.
S'era appunto ridotto questo principe a
Novara, dove già erano giunti cinque o
sei mila Svizzeri, quando il Tremoglia e
il Trivulzio giunsero sotto quella città, e
si diedero tosto a bersagliarla con sedici
pezzi d'artiglieria. l'Anonimo Padovano
fa ascendere l'armata de' Franzesi a mille
quattrocento lancie, a mille cavalli leggeri
e a quattordici mila fanti. Gli scrittori
franzesi, all'incontro, le danno solamente
cinquecento uomini d'armi, o,
vogliam dire, lancie, sei mila lanzicheneschi
tedeschi e quattro mila fanti franzesi,
non avendo voluto il Tremoglia
aspettare altri rinforzi che erano in viaggio.
Parea che gli Svizzeri sprezzassero
l'arrivo del campo franzese, talmente che
vollero che stesse aperta la porta di Novara:
nel qual tempo tremava di paura
Massimiliano Sforza, veggendosi ristretto
in quella stessa città, dove suo padre era
stato venduto da altri Svizzeri al medesimo
Trivulzio, che era ivi all'assedio,
temendo un simile brutto giuoco da quella
nazion venale. E certo fu creduto che
non mancassero secreti maneggi per
questo; anzi il Tremoglia superbamente
avea scritto al re che gli darebbe prigione
ancor questo duca. Ma sentendo
il Tremoglia che veniva il capitano ossia
general <i>Mottino</i> con altri sette mila Svizzeri
verso Novara, si ritirò due miglia
lungi da quella città a un luogo appellato
la Riotta, e quivi malamente si accampò.
Il Belcaire, copiato poi dallo scrittor
franzese della Lega di Cambrai, forse
persuaso che i suoi nazionali fossero invincibili,
ed incapaci di commettere mai
spropositi, rovescia il difetto di questo
accampamento sul <i>Trivulzio</i>, quasi che
<span class="pagenum" id="Page_303">[303]</span>
non avesse avuti la Francia tanti attestati
della fedeltà e del sapere di questo
insigne capitano italiano, e quasi che mancassero
ingegneri ed uomini intendenti
tra i Franzesi stessi che potessero scorgere
il difetto di quell'accampamento, e
non potesse farsi ubbidire il Tremoglia.
Arrivò poi in Novara il Mottino colle
sue genti; e, fatto consiglio, fu risoluto di
andare ad assalire il campo franzese,
senza aspettare il capitano <i>Altosasso</i>, che
dovea venire con altre schiere di Svizzeri
ad unirsi con loro. Pertanto sul far
del giorno sesto di giugno, usciti in numero
di dieci mila, furono addosso ai
Franzesi, che non si aspettavano siffatta
visita, e si attaccò la terribil giornata.
Fecero sulle prime le artiglierie franzesi
de' notabili squarci nelle file nemiche;
ma essendo riuscito agli Svizzeri di occupar
que' medesimi bronzi, e di rivolgerli
contra gli stessi Franzesi dopo un
feroce combattimento di più ore, e dopo
una grande vicendevole strage, toccò ai
Franzesi di voltar le spalle. Secondo il
solito de' fatti d'armi, che diversamente
sono raccontati a misura delle diverse
passioni, ancor questo si truova descritto
con gran varietà. Scrive l'Anonimo Padovano
che, a comun giudizio, vi perirono
circa dieci mila persone fra tutte e
due le parti, ma molto più de' Franzesi,
e quasi tutti fanti. Lo storico Gradenigo
mette morti cinque mila Svizzeri ed otto
mila Franzesi, la cavalleria de' quali, o
perchè non potè, o perchè non volle
combattere, quasi tutta si salvò. Lasciarono
i Franzesi in preda ai vincitori
tutte le artiglierie e munizioni. Il peggio
fu che senza poter essere ritenuti,
non solamente si ritirarono in Piemonte,
ma passarono anche di là da' monti:
scena accaduta anche a' dì nostri. Qui
avrei voluto l'eloquenza del Belcaire e
dell'autore della Lega di Cambrai a scusare e
giustificare sì grande scappata dei
lor nazionali, quando aveano Alessandria,
Asti, ed altre città da potervisi
ricoverare. Ma i mentovati due scrittori
<span class="pagenum" id="Page_304">[304]</span>
han dimenticato di stendere questa
apologia.
</p>

<p>
S'era dianzi inoltrato sino a Lodi lo
<i>Alviano</i> coll'armata veneta, bramoso di
unirsi co' Franzesi; ma perchè il <i>Cardona</i>
cogli Spagnuoli si mosse a quella volta
affin di vietargli il passo, quivi si fermò.
Udita poi la rotta de' Franzesi, disfatto
il ponte sull'Adda, abbandonata anche
Cremona, si ritirò a Ghedi. Videsi poscia
una strana peripezia, perchè, per così dire,
in un momento si rivoltò tutto lo Stato di
Milano contra de' Franzesi. In Milano
quanti di loro si trovarono che non ebbero
tempo di salvarsi nel castello, tutti
furono messi a fil di spada. A trecento
Guasconi, che erano in Pavia, toccò la medesima
mala sorte. Tutte le altre città si rivoltarono,
mandando a chiedere perdono
a <i>Massimiliano duca</i>, con essere poi condannata
ognuna a pagare quantità grande
di danaro, cioè Milano ducento mila ducati
d'oro, e le altre a proporzione:
danaro che colò tutto per premio della
vittoria in mano agli Svizzeri, i quali,
inseguendo da lungi i fuggitivi Franzesi,
maggiormente s'ingrassarono alle spese
de' Monferrini e Piemontesi. Intanto il
vicerè di Napoli, che era fin qui stato alla
veletta, osservando qual esito avesse da
avere la fortuna dei Franzesi, si avviò a
Cremona, e fu ammesso in quella città.
Diede ancora ad <i>Ottaviano Fregoso</i> tre
mila fanti e quattrocento cavalli, sotto il
comando del <i>marchese di Pescara</i>, per
poter entrare in Genova, con patto che,
entratovi, gli pagasse ottanta mila ducati
d'oro. Se ne impadronì egli con esserne
fuggito <i>Antoniotto Adorno</i>, ed ivi fu creato
doge, con aver poi quella repubblica sborsato
sì grave regalo all'ingordo Cardona.
Fu anche abbandonata Brescia da <i>Renzo
di Ceri</i>, non avendo egli assai forze da
difenderla; ma, nel volere ridursi a Crema,
s'incontrò in parte dell'armata spagnuola
che marciava alla volta di Brescia,
e fu forzato in Soresina a lasciare
in lor mano le artiglierie, per potersi
speditamente salvare in essa Crema.
<span class="pagenum" id="Page_305">[305]</span>
Entrarono dunque di nuovo gli Spagnuoli
in possesso della città di Brescia, di cui
già tenevano il castello. Da lì a qualche
tempo anche Bergamo tornò alla lor divozione,
con pagare venti mila ducati di
taglia. Era ridotto alla Tomba <i>Bartolomeo
d'Alviano</i> colle milizie venete, dove concorsero
molti Veronesi, malcontenti del
dominio tedesco, e l'animarono all'acquisto
della lor patria, perchè non vi
erano di presidio se non due mila fanti
e cinquecento cavalli. Dopo aver egli
inteso che <i>Gian-Paolo Baglione</i>, spedito
a Lignago, se n'era impadronito, passò
sotto Verona. Con incredibil prestezza
piantò le batterie, e fece alquanto di
breccia; venne anche all'assalto. Tal
difesa nondimeno fecero, e tali precauzioni
presero i pochi Tedeschi lasciati ivi
di guarnigione, che l'Alviano, giacchè
non si sentiva commozione alcuna di
dentro, si ritirò nel Padovano, aspettando
ciò che meditassero gli Spagnuoli, i quali,
impadronitisi per forza di Peschiera,
e giunti all'Adige, aveano ivi gittato un
ponte. In questi tempi ancora pervenne
a Verona il <i>vescovo Gurgense</i>, primo
mobile della corte di Massimiliano Cesare,
con quattro mila fanti e secento
cavalli borgognoni, tutta bella gente. Al
quale avviso i Veneziani rinforzarono di
molte soldatesche Trivigi sotto il comando
del Baglione. L'Alviano restò in Padova,
dove fece delle mirabili fortificazioni,
coll'atterramento di molte case,
con una vastissima spianata intorno alla
città, e con ogni maggior provvisione
per sostenere un assedio.
</p>

<p>
Attesero in questo mentre gli Spagnuoli
a ricuperar Lignago; indi passarono
a Montagnana, e quivi tennero molti
consigli. Era di parere il Cardona vicerè
che s'imprendesse l'assedio di Trivigi,
come più facile a riuscire; ma gli
convenne cedere all'ostinata volontà del
vescovo Gurgense, che pontò in preferir
quello di Padova. Arrivarono in questi
giorni al loro campo ducento uomini di
armi, che, alle forti istanze di Cesare,
<span class="pagenum" id="Page_306">[306]</span>
mandò <i>papa Leone</i>. Mal volontieri, dice
il Guicciardino. Fu questo nondimeno
un segno che il pontefice, ancorchè andasse
tergiversando, inclinava alla aderenza
dell'<i>imperatore</i> e del <i>re di Spagna</i>.
l'Anonimo Padovano scrive che
furono ducento lancie e due mila fanti
spediti dal papa; e a lui, più che al Guicciardino,
sembra in molte circostanze
dovuta fede, perchè scrive d'essersi trovato
presente in queste guerre d'Italia.
Era composto l'esercito spagnuolo di
mille lancie, cinquecento cavalli leggieri e
sette mila fanti, co' quali si congiunsero
quattro mila fanti tedeschi e cinquecento
cavalli borgognoni condotti dal suddetto
vescovo Gurgense: esercito poco sufficiente
ad espugnar Padova, città di gran
circuito, ben munita e difesa dall'Alviano,
uomo senza paura. Riuscì infatti ridicolo
il tentativo fatto contra di quella
città, e dopo diciotto giorni fu obbligato
il Cardona a ritirarsi a Vicenza, città in
questi tempi come deserta, perchè continuamente
esposta agl'insulti e al possesso
di chiunque giugnea colà più forte. Nè
già era più felice lo stato de' Bergamaschi.
Dacchè gli Spagnuoli si furono impadroniti
di quella città, i loro commissarii
aveano riscossi quindici mila ducati
d'oro da quegli afflitti cittadini. <i>Renzo da
Ceri</i>, che, stando in Crema per li Veneziani,
tenea spie in Bergamo, segretamente
di notte con trecento cavalli e
mille fanti marciò a quella volta; ed, entrato
nel far del giorno in essa città, non
solamente risparmiò a quei commissarii
la fatica di portar via quel danaro, ma
anche, uccisi e presi molti di quei Spagnuoli,
s'impossessò della città; e, lasciato
ivi il capitan Cagnolino Bergamasco, se
ne tornò subito a Crema. Pochi giorni
passarono che giunse in Brescia il <i>conte
Antonio da Lodrone</i> con due mila Tedeschi;
e già si disponeva per passare a
Bergamo. Cagion fu questo avviso che il
Cagnolino si ritirasse in fretta colle sue
genti a Crema, e Bergamo tornasse in
potere degli Spagnuoli. Risoluto poscia il
<span class="pagenum" id="Page_307">[307]</span>
conte di Lodrone d'acquistar Pontevico,
posto di grande importanza sull'Oglio,
colle artiglierie, e con un buon corpo di
combattenti ito colà, dopo una gran rottura
di muro, diede l'assalto alla terra.
Fu questa mirabilmente difesa dal capitan
Fattinnanzi, che v'era di guarnigione
con quattrocento fanti, di modo che dopo
gran sangue il conte fu astretto a convertire
l'assedio in blocco. Passato un mese,
per mancanza di vettovaglie, quel capitano
rendè la terra, salvo l'avere e le persone.
Avea Renzo da Ceri preso gusto
alla preda. Dacchè seppe che gli Spagnuoli
aveano riscosso dai miseri Bergamaschi
altra gran somma di danaro per
compensare i danni dianzi patiti, ma
senza colpa dei cittadini, se ne tornò col
solito suo corteggio a quella città; e, presi
quanti Spagnuoli ivi trovò, dopo avervi
lasciato di presidio ottocento fanti e ducento
cavalli sotto il governo di Bartolomeo
da Mosto, si ridusse di nuovo a
Crema. Ciò inteso, il vicerè <i>Cardona</i> con
lettere raccomandò la ricuperazion di
Bergamo al duca di Milano, il quale
si trovava allora cogli Svizzeri in Piemonte,
saccheggiando tutto il paese, sotto
pretesto d'impedire ai Franzesi il ritorno
in Italia. Spedì il duca a quell'impresa
con assai schiere ed artiglierie <i>Silvio Savello</i>
e <i>Cesare Feramosca</i>, che cominciarono
a battere la città. Ma ecco sul far
del giorno giugnere quattrocento cavalli
ed altrettanti fanti, inviati da Crema da
Renzo da Ceri, che animosamente assalirono
il campo milanese, nel qual tempo
uscirono alla medesima danza gli
altri ch'erano nella città. Fu sanguinosa
la pugna; ma infine rimasero sconfitti i
Veneziani colla perdita di quasi tutti i
fanti. S'arrendè l'infelice città di Bergamo,
e all'innocente popolo fu imposta
dal Savello una taglia di dieci mila ducati
d'oro.
</p>

<p>
Dappoichè fu sciolto l'assedio di Padova,
fece <i>papa Leone</i> quante pratiche
potè per istaccare i Veneziani dalla lega
coi Franzesi; ma senza frutto: tanto era
<span class="pagenum" id="Page_308">[308]</span>
irritato quel senato contro la mala fede
degli Spagnuoli. Però, essendosi il vicerè
<i>Cardona</i> ridotto con tutti i capitani in
Verona, tenuto fu ivi consiglio, e risoluto
d'infestare i Veneziani, per trarli colla
forza ad acconciarsi con loro. Nel dì 17
di settembre s'avviò l'esercito collegato
verso il Padovano, con bando che fosse
lecito ad ognuno il mettere a ferro e
fuoco tutto il paese da Monselice sino
alle Acque salse. Fu eseguito il barbarico
editto, e in tempo che i poveri popoli,
non aspettando la seconda visita di questi
cani, erano ritornati colle famiglie e
bestiami alle lor case. Non contenti costoro,
cristiani di nome, e Turchi ne' fatti,
di far grandissimo bottino, imprigionavano,
uccideano e bruciavano case e
ville, dovunque arrivava il loro furore.
Meno degli altri non operavano i soldati
del papa. Fra le altre terre l'amena e fertile
di Pieve di Sacco, dove si contavano
tante belle case di nobili veneti, tutta fu
consegnata alle fiamme. Lungo le Brente
nuova e vecchia fecero lo stesso scempio,
scorrendo sino a Lizzafusina, Mergara,
Mestre ed altri luoghi marittimi, dai
quali spararono anche di molte cannonate
verso Venezia, con arrivar le palle
fin quasi a quella nobilissima città: il
che riempiè di terrore il popolo. L'<i>Alviano</i>,
che in Padova rodeva il freno al
mirar tante iniquità dei nemici, seppe
con tal efficacia persuadere al senato
veneto che si potea reprimere la baldanza
di quegli assassini, e di tagliar loro il
ritorno a casa, che data gli fu licenza di
uscire in campagna coll'armata sua,
benchè inferiore all'altra di forze. I movimenti
di questo generale, e i passi stretti
occupati da lui con far rompere le strade,
cagion furono che i collegati risolvessero
di retrocedere per non restar
privi dei viveri. Ma alla Brenta e al Bachiglione
ebbero a fronte l'Alviano, il
quale in tal maniera li strinse, che non
sapeano trovar alcun varco per ridursi
in salvo. In tale stato di cose, se l'Alviano
fosse stato un saggio e prudente capitano,
<span class="pagenum" id="Page_309">[309]</span>
avrebbe di troppo angustiato il
nemico, e, senza azzardar battaglia, gli
avrebbe dissipati o vinti colla fame. Ma
egli non parlava d'altro che di venire
alle mani; e quantunque <i>Andrea Gritti</i>
e <i>Andrea Loredano</i> legati della repubblica
colla maggior parte de' capitani si opponessero,
mostrando che non era da combattere
con gente disperata; pure si ostinò
nella sua risoluzione, e furibondo non
rispose se non con villanie a chi gli contraddiceva.
Non restava ai collegati altro
scampo che la via di Valsugana per ritirarsi
a Trento, ma questa si trovava piena
di mille difficoltà. Sicchè il miglior partito
era quello d'aprirsi il passo colla spada
alla mano, se non che temeano che i Veneziani
abborrissero questo giuoco. Ma il
saggio <i>Prospero Colonna</i>, ben conoscente
del genio fervido e superbo dell'<i>Alviano</i>,
promise di tirare il campo veneto ad un
fatto d'armi.
</p>

<p>
La mattina dunque del dì 7 d'ottobre,
<i>Ferdinando d'Avalos</i> marchese di Pescara,
giovane valorosissimo, s'avviò contro
de' Veneziani verso l'Olmo, ed unitosi
col Colonnese nelle coerenze di Creazzo,
circa tre miglia lungi da Vicenza,
diede principio alla terribile zuffa. Si combattè
con incredibile ardore da ambe le
parti, ma infine restò sconfitto l'Alviano.
Le particolarità di questo conflitto sono
descritte in differente guisa dal Guicciardino,
dal Giovio, dal Gradenigo e da
altri. Fra morti e presi de' Veneti si
contarono circa quattrocento uomini di
arme e quattro mila fanti. L'Anonimo
Padovano vi aggiugne più di ottocento
cavalli leggeri, e fa maggiore la strage
de' fanti. Restarono prigioni <i>Gian-Paolo
Baglione</i> governatore della veneta armata,
<i>Giulio Manfrone</i>, <i>Andrea Loredano</i>
legato del campo, che fu poi barbaramente
ucciso per gara nata fra i pretendenti di
averlo prigione. Tutta l'artiglieria coi
carriaggi venne in potere dei vincitori, i
quali la stessa sera cenarono in Vicenza.
Al vedere che il senato veneto non prese
risoluzione alcuna contro dell'Alviano,
<span class="pagenum" id="Page_310">[310]</span>
può far credere fondato il sentimento di
alcuni che scrivono esser egli stato
spinto dal Loredano suddetto ad uscire
alla battaglia. Il Loredano morto non
potè più dir le sue ragioni. Perchè si
avvicinava il verno, niun'altra impresa
tentarono i collegati, se non che il Cardona
seguitò da Vicenza ad infestar il
Padovano, con lasciar tempo alla repubblica
veneta, intrepida sempre in mezzo
alle sue sventure, di far nuove provvisioni
di guerra. Andato poscia a Roma
il <i>vescovo Gurgense Matteo Langio</i>, creato
già cardinale, si ripigliarono i trattati di
pace, e ne fu fatto compromesso in <i>papa
Leone X</i>; ma ancor questa volta andò in
fascio l'affare per le differenti pretensioni
di tante teste. Prima che terminasse
l'anno presente, con tuttochè, a cagion
d'esso trattato, fosse seguita sospension
d'armi, fu preso dai Tedeschi Marano,
castello quasi inespugnabile nel Friuli.
Per ricuperarlo fu spedito colà dai Veneziani
un picciolo esercito, ma che restò
rotto con istrage di molti, e colla perdita
delle artiglierie. In Lombardia <i>Prospero
Colonna</i>, divenuto generale dell'esercito
del duca di Milano, andò a mettere l'assedio
a Crema al dispetto del verno ben
rigoroso. Dentro v'era <i>Renzo da Ceri</i>,
che fece delle maraviglie di valore, con
rompere più volte i nemici, e far prigioni
e prede; e condusse così ben l'impresa,
che fu necessitato il Colonna a lasciar
in pace quella terra nell'anno seguente.
Durante esso verno occuparono i Tedeschi
anche Sacile e Feltre e misero di
nuovo a ferro e fuoco la misera patria
del Friuli. Delle guerre fatte in questi
tempi dal re d'Inghilterra e dagli Svizzeri
contra al re di Francia, per le quali il re
Lodovico non potè accudire all'Italia, e
della guerra mossa dal re di Scozia contro
gl'Inglesi, siccome avventure non pertinenti
all'assunto mio, niuna menzione
farò io, dovendo i lettori curiosi prenderne
informazione da altre storie.
</p>

<p>
<span class="pagenum" id="Page_311">[311]</span>
</p>

<hr />
</div>

<div class="chapter">
<h2 class="hidden" id="MDXIV">MDXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXIV</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Leone</span> X papa 2.</td>
  </tr>
  <tr>
    <td><span class="smcap">Massimiliano I</span> re de' Romani 22.</td>
  </tr>
</table>

<p>
Ancorchè durasse la discordia fra
tanti principi cristiani, e continuasse anche
la guerra in Italia, pure nell'anno
presente non si contarono avvenimenti sì
strepitosi, come ne' precedenti. Ai tanti
infortunii patiti fin qui dalla veneta repubblica,
se ne aggiunse uno gravissimo
nel dì 13 di gennaio. Circa un'ora di
notte attaccatosi, o per inavvertenza o
per malizia degli uomini il fuoco in Rialto
a una bottega di telerie, questo, a cagione
d'un gagliardo vento che soffiava, sì fieramente
si dilatò, che in poco tempo bruciò
la parte più ricca e frequentata di Venezia,
perchè piena di drapperie, argenterie
e d'ogni altra sorta di merci preziose;
calcolandosi che circa due mila tra
botteghe e case col fondaco de' Tedeschi
restassero preda del furioso incendio. Seguitava
intanto la guerra nel Friuli, dove
<i>Cristoforo Frangipane</i> e il <i>capitan Rizzano</i>
con mille cavalli e cinque mila fanti
tedeschi assediarono e bombardarono
Osopo, castello fortissimo. In tre assalti
che gli diedero, vi perderono circa mille
e cinquecento persone. <i>Girolamo Savorgnano</i>,
che difendea quella rocca, s'era
infine ridotto con soli ventiquattro uomini,
essendo perito il resto di sua gente;
e però fece sapere a Venezia la necessità
di rendersi, qualora non gli venisse soccorso.
Allora il senato ordinò all'<i>Alviano</i>
di portarsi colà il più segretamente che
potesse, quantunque il vicerè Cardona
fosse tuttavia ad Este e a Monselice, e le
di lui soldatesche facessero di tanto in
tanto delle scorrerie sino alle porte di
Padova. Andò l'Alviano alla sordina (era
il mese di marzo) con un buon corpo di
gente, e giunto a Sacile, spinse <i>Malatesta
Baglione</i> contro il capitan Rizzano, che
restò prigione. Sconfitti i Tedeschi del
suo seguito, si salvarono a Pordenone;
<span class="pagenum" id="Page_312">[312]</span>
ma poco stette a comparir colà l'Alviano
e a piantar le artiglierie. Terminò la faccenda
colla presa e col sacco dell'infelice
castello, e colla strage di tutti i difensori.
Questo colpo fece ritirare in fretta
il Frangipane dall'assedio d'Osopo;
laonde l'Alviano se ne tornò trionfante a
Padova. Perchè premeva non poco ai
Veneziani di ricuperar Marano, castello
di molta importanza, fu spedito colà il
Savorgnano con gente assai, che cominciò
a bersagliarlo colle batterie: nella quale
occasione a Giovanni Vetturi riuscì in un
aguato di far prigione lo stesso Frangipane,
gran nemico della repubblica, e d'inviarlo
nelle carceri di Venezia. Ma, sciolto
che fu questo assedio, anche il Vetturi,
colto in un'imboscata dai Tedeschi, restò
prigione con cento de' suoi. Andò poscia
il vicerè con tutto il campo spagnuolo
addosso a Cittadella, e, formata la breccia,
fece dare, nel dì 27 di giugno, un fiero
assalto, per cui restò preso e saccheggiato
quel castello, e i soldati e cittadini tutti
fatti prigioni.
</p>

<p>
In questi tempi, venuta meno la vettovaglia
al castello di Milano, fu forzato
a capitolare la resa, e il presidio franzese
libero venne condotto sino ai monti. Da
lì a pochi giorni altrettanto fece il castello
di Cremona: il che quanta letizia recò
al duca di Milano, altrettanto scemò la
riputazion de' Francesi in Italia. Restava
in lor potere la sola creduta inespugnabil
fortezza della Lanterna, presso a Genova;
ma, per mancanza di viveri, fu anche
essa astretta nel dì 26 d'agosto a
rendersi ai Genovesi, che per più mesi
l'aveano tenuta assediata; nè tardarono
a spianarla sino a' fondamenti: con che
parve tolta affatto ogni apparenza che i
Franzesi avessero più a comparir in Italia:
il che diede non poco affanno alla
repubblica veneta, restata sola contro a
tanti nemici, ma che nondimeno giammai
non invilì, nè volle consentire a proposizione
alcuna di pace, per cui avesse
da cedere alcuna delle città a lei tolte in
terra ferma. Pure con tutte queste peripezie
<span class="pagenum" id="Page_313">[313]</span>
il <i>re Luigi XII</i> più che mai si sentiva
acceso della costante brama di ricuperare
lo Stato di Milano. E però, dappoichè
con paci, tregue e parentadi ebbe
acconci i suoi interessi coi re d'Inghilterra
e d'Aragona, che gli aveano date
delle disgustose lezioni in varii fatti di
arme, si diede tutto a nuovi preparamenti
di gente d'arme, d'artiglierie e munizioni,
risoluto di calar di nuovo in Italia nello
anno seguente. Fu in quest'anno fatta
una specie di blocco dall'armi del duca
di Milano comandate da <i>Silvio Savello</i>
all'insigne terra di Crema. Dentro v'era
la peste, la guarnigione senza paghe e
gran carestia di viveri, per modo che
<i>Renzo da Ceri</i>, ivi comandante, omai
diffidava di potersi sostenere. Pure, siccome
persona di mirabil senno ed attività,
nel dì 25 d'agosto uscito all'improvviso
addosso ai nemici, li mise in
rotta; e fama fu che il Savello vi perdesse
trecento fanti e quattrocento cinquanta
cavalli uccisi, oltre ad altrettanti
rimasti prigioni. Fu poi rifornita Crema
di vettovaglia da' Veneziani, e il <i>conte
Niccolò Scotto</i> v'introdusse mille e cinquecento
fanti. Animato da questo rinforzo
il valoroso Renzo da Ceri, uscì
una notte di Crema, e all'improvviso
comparve a Bergamo, e v'entrò senza
contrasto, essendo fuggiti que' pochi Spagnuoli
che v'erano di presidio, nella Cappella,
fortezza sopra il monte. Diedesi
egli immantenente a far bastioni ed altri
ripari, con risoluzion di difendere di nuovo
quella città. Avvisati di ciò il <i>duca di
Milano</i> e il <i>vicerè Cardona</i>, che stava nel
Polesine di Rovigo, affinchè Renzo maggiormente
ivi non si afforzasse, si affrettarono
per isloggiarlo di là. Andò lo
stesso vicerè con un corpo di gente e
molta artiglieria colà, ed, unitosi con
<i>Prospero Colonna</i> generale dell'armi duchesche,
cominciò aspramente a percuotere
le mura di quella città. Ma quanto
danno si faceva il giorno, la notte veniva
con tagliate e nuove fortificazioni riparato
dall'indefesso Renzo, il quale non
<span class="pagenum" id="Page_314">[314]</span>
lasciava di far anche delle sortite con
grave incomodo degli assedianti. Per segreti
messi gli faceva intanto sapere lo
<i>Alviano</i> che si difendesse, perchè farebbe
tal diversione, che il vicerè sarebbe astretto
a ritirarsi. Tentò infatti Verona,
ma senza frutto. Quindi sollecitamente,
passato verso la nobil terra di Rovigo,
spinse innanzi Baldassare di Scipione
con secento cavalli, che nel dì 19 di
novembre trovati gli Spagnuoli senza
guardia, quasi tutti li fece prigioni od
uccise; e furono cento uomini d'arme,
ducento cavalli leggeri e cinquecento
fanti. Sopraggiunto poi esso Alviano, la
misera terra andò tutta a sacco. Questo
colpo fece scappare in fretta da Lendenara
e dalla Badia quanti Spagnuoli si
trovavano in quelle terre. In questo mentre
Renzo da Ceri, lusingato sempre dalla
speranza che l'Alviano il soccorresse,
avea consumata buona parte di sue genti
nella difesa di Bergamo. Conosciuto poi
disperato il caso, capitolò la resa, se in
termine d'otto giorni non veniva soccorso,
con patto che la città fosse salva
dal sacco, e che uscissero i suoi soldati
con armi e bagaglio, ma senza poter entrare
in Crema per lo spazio di sei mesi.
Spirati gli otto giorni senza che comparisse
soccorso alcuno, fu presa dal vicerè
e dal Colonna la tenuta della città, ma
città bersagliata da infinite sciagure, perchè
condannata anche in questa occasione
allo sborso di ottanta mila ducati d'oro.
Tornato poscia il vicerè a Verona, ed
uscito in campagna contro l'armata dell'Alviano,
tal terrore ad essa recò, che
come in rotta si ritirarono i Veneziani a
Padova, con perdita di molti cavalli. La
dirotta pioggia e le strade piene di fango
impedirono agli Spagnuoli di più ottenere
nell'anno presente.
</p>

<p>
Quali fossero in tempi di tante discordie
i maneggi e raggiri di <i>papa Leone</i>,
chiunque bramasse d'esserne pienamente
informato, dee ricorrere al Guicciardino,
storico provveduto di un buon microscopio,
per discernere le simulazioni
<span class="pagenum" id="Page_315">[315]</span>
e dissimulazioni della politica mondana
de' principi, nella quale certamente eccellenti
furono in questi tempi esso <i>pontefice</i>
e <i>Ferdinando il Cattolico</i> re d'Aragona
e delle Due Sicilie. Ebbe esso pontefice,
mentre continuava ancora il concilio
lateranense, la consolazion di vedere
affatto estinto lo scisma de' Franzesi,
cominciato col conciliabolo pisano. Nel
dì 12 di marzo ricevette ancora con gran
pompa gli ambasciatori di <i>Emmanuello re</i>
di Portogallo <span class="fnote">[Orosius, de Rebus Emanuelis regis.]</span>. Condussero essi, oltre
ad altri preziosi regali, in dono al papa
un superbo elefante, che riempiè di maraviglia
il popolo romano, concorso a
folla per mirare un animale strano agli
occhi loro, ma sì familiare agli antichi
Romani. Giunta questa bestia davanti
alla finestra, dove era assiso il papa, tre
volte s'inginocchiò, ubbidendo a chi lo
avea così ammaestrato. Poi da un tino
d'acqua preparata ne tirò colla sua tromba
o proboscide una buona quantità, con
cui asperse chi si trovava anche nelle
finestre più alte, e molto più ne spruzzò
sopra la circostante plebe. Perchè ancora
a quel re era noto come il pontefice,
senza gran cura della sua dignità, si dilettasse
della caccia, gl'inviò in dono una
pantera, avvezzata a quell'esercizio; e fattane
la pruova, quante bestie le si affacciarono,
tutte in breve tempo le strozzò.
Attendeva intanto papa Leone, come si
ha dal suddetto Guicciardino e dall'autore
della Lega di Cambrai, a coprir le
segrete sue intenzioni, con deludere or
questo, or quello de' principi, essendo la
general mira di seminar fra loro la mala
intelligenza, e di persuadere a cadauno
la sua predilezione, per desiderio di rendersi
arbitro degli affari. Ma l'aver egli
inviato a Venezia il celebre <i>Pietro Bembo</i>
per istaccare quella repubblica dall'alleanza
coi Franzesi, senza però poterla
smuovere, fece infine capire al <i>re Lodovico</i>
che capitale avesse egli a fare delle
belle proteste di questo pontefice. Peggio
intervenne ad <i>Alfonso duca</i> di Ferrara.
<span class="pagenum" id="Page_316">[316]</span>
Dopo aver questi assistito alla coronazion
di questo papa, se ne tornò a casa
sua carico di carezze e di promesse
quante ne volle. Insisteva il duca perchè
gli fosse restituita la città di Reggio, indebitamente
occupata a lui da <i>papa Giulio
II</i> contro la fede obbligata nel salvocondotto.
Era disposto Leone a restituirla;
ma questo benedetto giorno non
arrivava giammai <span class="fnote">[Antichità Estensi, tom. 2. Piena Esposizione
dei diritti imperiali ed estensi sopra Comacchio.]</span>. Dopo grandi maneggi
si lasciò indurre il duca nel dì 15 di
giugno a spogliarsi del diritto di far sale
nella città di Comacchio, della quale la
casa d'Este per tanti anni era stata, ed è
tuttavia, investita dai soli imperadori; ma
<i>senza pregiudizio della cesarea maestà,
e non altrimenti, nè in altro modo</i>, come
canta quella convenzione. Oltre allo
essere stati annullati tutti i processi di
papa Giulio, promise il papa di restituire
ad esso duca in termine di cinque mesi
Reggio. Ma questi cinque mesi nel cuor
di papa Leone doveano essere cinquecento
mesi, perciocchè non solamente
mai non volle rendere quella città al duca,
ma due giorni appena dopo la convenzione
suddetta stipulò coi ministri di
<i>Massimiliano Cesare</i> la compera (salvo
il gius della ricupera) della imperial città
di Modena pel prezzo di quaranta mila
ducati d'oro, contati a quel monarca,
sempre ansioso e sempre bisognoso di
pecunia, e che nulla badò a commettere
una sì patente ingiustizia in pregiudizio
di un vassallo che nulla avea operato
contra del sacro romano imperio. Fruttava
questa città di sole rendite annue
altrettanta somma. Troppo stava sul cuore
al pontefice l'acquisto di Modena, per
aver libero il passaggio e la comunicazione
colle città di Reggio, Parma e Piacenza,
che erano già in suo potere. Gli
occulti fini nondimeno d'esso papa non
terminavano qui, come osserva il Guicciardino.
Imperciocchè, se non il primo,
certo uno de' principali pensieri di Leone
<span class="pagenum" id="Page_317">[317]</span>
era quello d'ingrandire la propria casa
de Medici, e non già con allodiali o feudi
minori, ma con di que' principati e
Stati, che partecipano della sovranità,
spogliandone i legittimi possessori. Questa
malattia l'abbiam trovata in altri
precedenti papi, ma specialmente comparve
dipoi in esso Leone X e in Clemente
VII, amendue della stessa casa,
che, per ottenere quest'intento, impiegarono
senza misura i tesori della Chiesa,
e fecero o fomentarono più guerre fra i
popoli battezzati. Tale certo non era la
intenzione di Dio, allorchè li pose sulla
cattedra di san Pietro, e li costituì pastori
del gregge suo. Avea papa Leone <i>Giuliano</i>
suo fratello, avea <i>Lorenzo</i> figlio di <i>Pietro
Medici</i> che era suo nipote, e continuamente
pensava ad innalzarli. Poichè quanto
a <i>Giulio</i> suo cugino, figlio di <i>Giuliano</i>
ucciso nella congiura de' Pazzi, che fu
poi <i>papa Clemente VII</i>, benchè dal Nardi,
dal Guicciardino, dal Varchi, dal Panvinio
e da altri si sappia essere egli nato
fuori di matrimonio, Leone l'avea creato
cardinale nell'anno precedente. Le idee
di esso papa Leone erano di formare per
<i>Giuliano</i> un principato di Modena, Reggio,
Parma e Piacenza, e, se gli veniva
fatto, d'aggiugnervi anche Ferrara. Fu
eziandio creduto che trattasse col re di
Francia di acquistare il regno di Napoli
o per la Chiesa, oppure pel suddetto suo
fratello, già creato prefetto di Roma, e
generale e gonfaloniere della santa romana
Chiesa. Qual esito avessero i suoi
grandiosi disegni l'andremo a poco a
poco vedendo.
</p>

<hr />
</div>

<div class="chapter">
<h2 class="hidden" id="MDXV">MDXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXV</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Leone</span> X papa 3.</td>
  </tr>
  <tr>
    <td><span class="smcap">Massimiliano</span> I re de' Romani 23.</td>
  </tr>
</table>

<p>
Funesto principio ebbe l'anno presente,
perchè nello stesso primo giorno
di gennaio mancò di vita <i>Lodovico XII
re</i> di Francia per infermità, comunemente
creduta cagionata dal recente matrimonio
<span class="pagenum" id="Page_318">[318]</span>
colla sorella del re d'Inghilterra
di età d'anni diciotto, quando egli era
giunto ai cinquanta quattro anni, e prometteva
ben più lunga vita. Fu assai
compianta la di lui perdita, perchè s'era
acquistato il titolo di padre de' suoi popoli,
elogio il più glorioso d'ogni altro,
ma che per disavventura miriamo assai
raro in tutti i tempi. Ora favorito dalla
prospera, ed ora battuto dall'avversa
fortuna, era non di meno in tal maniera
risorto, che di gran cose tuttavia promettea,
se la morte non avesse troncato
il filo di sua vita e delle sue speranze.
Ma si consolarono in breve i Franzesi,
perchè a lui succedette <i>Francesco I</i> conte
di Angolemme, il più prossimo del regal
sangue maschile secondo le leggi o le
consuetudini di quel regno; giacchè Lodovico
non lasciò dopo di sè se non due
femmine, cioè <i>Claudia</i>, sposata ad esso
Francesco nel dì 18 maggio dell'anno
precedente, e <i>Renea</i>, ch'era stata bensì
in un trattato del dì 24 di marzo dello
stesso anno promessa a <i>Carlo</i>, nipote di
<i>Massimiliano re de' Romani</i>, che fu poi il
glorioso Carlo V Augusto, ma divenne
col tempo moglie di <i>Ercole II d'Este</i>
principe e susseguentemente duca di Ferrara.
Si trovava il nuovo re Francesco in
età di soli ventidue anni, principe di gran
mente, pieno di spiriti guerrieri, e sommamente
avido di gloria. Con gli altri
suoi titoli unì egli tosto ancor quello di
duca di Milano, con tutto che sui principii
occultasse la voglia di ricuperar
quel ducato, affine di assodar prima gli
interessi suoi co' potentati vicini. Confermò
la lega col <i>re d'Inghilterra</i>, e poscia
colla <i>repubblica veneta</i>; ma nulla di
pace potè ottenere nè da <i>Massimiliano
Cesare</i>, nè da <i>Ferdinando il Cattolico</i> re
d'Aragona, nè dagli <i>Svizzeri</i>, e meno da
<i>papa Leone</i>, il quale andava barcheggiando
in questi tempi, sempre nondimeno con
animo contrario a' Franzesi, qualora volessero
tentar di nuovo la conquista dello
Stato di Milano. In effetto essi re de' Romani
e di Aragona, il duca di Milano,
<span class="pagenum" id="Page_319">[319]</span>
gli Svizzeri e Fiorentini contrassero lega
fra loro in questi tempi colla mira di opporsi
ai Franzesi, lasciato luogo d'entrarvi
al papa, il quale volea giocare a
carte sicure. Avea nondimeno esso pontefice
nel dì 9 di dicembre del precedente
anno fatta una particular lega coi
medesimi Svizzeri <span class="fnote">[Du-Mont, Corp. Diplomat.]</span>, confidando più in
essi che in altra potenza per la difesa del
ducato di Milano. Inoltre fu da lui procurato
nell'anno antecedente un accasamento
nobilissimo a <i>Giuliano</i> suo fratello,
con avergli ottenuta per moglie <span class="fnote">[Guichenon, Hist. de Maison de Savoye.]</span>
<i>Filiberta</i> figlia di <i>Filippo duca di Savoia</i>, e
prossima parente, dice lo scrittor della
Lega di Cambrai, ma dovea dire sorella
di <i>Luisa</i> madre del sopraddetto re di
Francia <i>Francesco I</i>. Tale era ne' tempi
presenti la potenza de' sommi pontefici,
che niuno de' gran principi si sdegnava
di far parentado con loro. Nel mese di
febbraio si effettuò questo matrimonio, e
sì suntuoso e magnifico fu il ricevimento
di questa principessa in Roma, che il papa
vi spese più di cento cinquanta mila ducati
d'oro, come si ricava dalle lettere
del Bembo. Altre grandi feste s'erano
fatte in Torino, dove lo sposo si fermò
per un mese; e similmente in Firenze,
dove ognuno o per amore o per timore
gareggiava ad onorare ed esaltare la casa
de Medici.
</p>

<p>
Ardeva intanto di voglia il re Francesco
di calare in Italia, e cominciò a
non essere più un segreto questo suo disegno:
tanto grande era la massa di
gente armata ch'egli facea. L'autore
della Lega di Cambrai scrive, aver egli
accresciuto il numero delle lancie, ossia
degli uomini d'arme, sino a quattromila;
il che, secondo esso storico, facea quasi
venti mila combattenti a cavallo. Merita
esame questa asserzione, perchè non era
molto in uso che un uomo d'arme conducesse
seco cinque cavalli e quattro
armati di suo seguito. Scrive l'Anonimo
Padovano ch'esso re inviò il <i>signor di
<span class="pagenum" id="Page_320">[320]</span>
Lautrec</i> con cinquecento lancie e cinque
mila fanti a' confini della Guascogna, per
opporsi ai tentativi del re Cattolico; e il
<i>Tremoglia</i> in Borgogna con un altro corpo
di gente, e <i>Gian-Jacopo Trivulzio</i> con
quattrocento lancie in Provenza, per vegliare
ai movimenti degli Svizzeri, a' quali
premeva troppo la conservazion dello
Stato di Milano, dacchè aveano imparato
a succiar tutto il sangue de' popoli di
quella contrada. Oltre ad otto mila fanti
e tre mila guastatori suoi sudditi, avea
parimente il re Francesco presi al suo
soldo diciotto oppur ventidue mila fanti
tedeschi sotto varii capitani; e <i>Pietro
Navarro</i> celebre capitano, che s'era ritirato
dal servigio del re Cattolico, avea
arrolati altri dieci mila fanti, che l'autor
della Lega fa tutti Biscaini, ma, l'Anonimo
Padovano scrive, essere stati sei
mila Guasconi e quattro mila Italiani.
Per la impresa d'Italia scelse due mila
e cinquecento uomini d'arme e tre
mila cavalli leggeri da unirsi alla copiosissima
fanteria. Il primo buon colpo
che fece sulle prime il re Francesco, fu
di tirar dalla sua <i> Ottaviano Fregoso</i> doge
di Genova, il quale, avendo fin qui finto
un grande attacamento ai collegati, e trovando
vacillante il suo Stato per la nemicizia
degli Adorni e dei Fieschi, s'accordò
segretamente con esso re Cristianissimo.
Ma troppo frettolosamente fu fatto
da lui questo passo; imperocchè trapelato
il suo maneggio, e già scesi in Lombardia
sei mila Svizzeri che si unirono alle
milizie del duca di Milano, <i>Prospero Colonna</i>
generale del duca marciò alla volta
di Genova, avendo seco gli Adorni e i
Fieschi. Avea bene il Fregoso ammassati
cinque mila fanti per sua difesa; ma, diffidando
di potersi sostenere con sì lievi
forze, ricorse al papa suo gran protettore,
il quale, prestando fede alle di lui proteste,
non tardò a spedire un suo oratore
al Colonna con ordine d'intimargli
di non proceder oltre contra del Fregoso,
minacciando, in caso di contravvenzione
(oh questa è bella!), le pene
<span class="pagenum" id="Page_321">[321]</span>
spirituali e temporali. Fu cagione una tal
sinfonia che il Colonna, per non irritare
il papa, venisse ad una convenzione col
Fregoso, per cui questi si obbligò di
non favorire i Franzesi; e sborsata gran
quantità di danaro, che sempre era l'unico
mezzo per quetare gli Svizzeri, fu
lasciato in pace. Ciò fatto, volò il Colonna
in Piemonte, per contrastare il passo ai
Franzesi, quali già erano con grandi
forze giunti in Delfinato e in Provenza,
ed aveano anche preparata in Marsilia
un'armata navale.
</p>

<p>
In questi tempi non istava in ozio la
<i>repubblica veneta</i>, incoraggita dall'imminente
venuta de' Franzesi suoi collegati.
Rinforzata il più che potè la sua armata,
giacchè era non lieve gara e mal animo
fra l'<i>Alviano</i> e <i>Renzo da Ceri</i>, perchè
l'ultimo facea continue querele, quasi che
l'altro l'avesse tradito con abbandonarlo,
allorchè avvenne l'assedio di Bergamo,
prese la risoluzion di separarli. Dichiarato
dunque Renzo generale della fanteria,
l'inviò segretamente con molte schiere
alla volta di Crema, dove in tre giorni
felicemente arrivò. Intanto il <i>vicerè Cardona</i>,
formato un esercito di mille lancie,
di ottocento cavalli leggieri e di otto mila
ottimi fanti, con un buon treno d'artiglieria
s'incamminò a Vicenza, dove soggiornava
l'Alviano, il quale, non volendo
aspettare questa visita, si ritirò tosto alle
Brentelle: laonde entrarono gli Spagnuoli
in quella misera città, correndo il mese
di giugno, e vi commisero dei gran rubamenti.
Quanto frumento quivi si trovò, fu
inviato a Verona; quanto ancora poterono
estrarne dal Polesine di Rovigo, lo
condussero a quella città. Terribile era
l'apparato delle armi in questi tempi.
Trovavasi alle porte d'Italia una potente
armata di Franzesi, più potente di gran
lunga per la presenza di un re guerriero
ed armato. All'incontro, sino al numero
di trenta mila era cresciuto l'esercito
degli Svizzeri, che con <i>Prospero Colonna</i>
e colle truppe duchesche unito andò a
postarsi a Susa, a Pinerolo e ad altri siti.
<span class="pagenum" id="Page_322">[322]</span>
per dove poteano tentar di sboccare i
Franzesi. Fu d'uopo al <i>duca Massimiliano</i>
di mandare un corpo di milizie a Cremona,
per tenere in freno <i>Renzo da Ceri</i>, il
quale da Crema facea frequenti scorrerie
sino alle porte d'essa città. In questo
mentre giunse a Piacenza <i>Lorenzo de Medici</i>,
nipote del papa, e generale de' Fiorentini,
con cinquecento lancie, altrettanti
cavalli leggieri e sei mila fanti spediti da
Firenze. Pervenuto parimente a Bologna
<i>Giuliano de Medici</i> fratello del pontefice
con tre mila cavalli ed altrettanti fanti,
gente papalina, inviò tosto alla guardia di
Verona ducento uomini d'arme. Anche
il <i>vicerè Cardona</i> coll'esercito suo andò
ad unirsi co' Fiorentini a Piacenza. Era
sul principio d'agosto, e allora fu che si
pubblicò in Roma, Napoli ed altre città
la lega conchiusa fra il <i>papa</i> (stato fin qui
fluttuante ed ascoso), <i>Massimiliano re dei
Romani</i>, <i>Ferdinando re</i> d'Aragona, <i>Firenze</i>,
<i>Milano</i> e <i>Svizzeri</i>. Nulla di questo
potè ritenere i passi dell'ardente re Cristianissimo,
e molto meno un'ambasciata
del <i>re inglese</i>, che cercò di dissuaderlo
da questa impresa. Spedì egli per mare il
signor della Clieta, ossia Aymar di Prie,
con ducento cavalli e cinque mila fanti,
che, giunto a Savona, subito ebbe ubbidienza
da quella città. A questa nuova,
l'astuto <i>Ottaviano Fregoso</i> spedì tosto
chiedendo soccorso al duca di Milano e
alla lega. E perchè questo non venne,
fingendo di non potersi difendere, ammise
nel porto e nella città i Franzesi, inalberando
le loro insegne, con prendere da
lì a poco guarnigione del re di Francia.
Rinforzato poi questo picciolo esercito
dalle genti del Fregoso, passò ad Alessandria
e a Tortona, e senza difficoltà se ne
impadronì, tuttochè il vicerè avesse mandato
un buon numero di fanti e cavalli
al Castellazzo. Anche Asti venne dipoi
alle loro mani.
</p>

<p>
Erasi già partito da Este <i>Bartolomeo
d'Alviano</i> coll'esercito veneto, ed entrato
nel serraglio di Mantova. Appena
gli arrivò la nuova dello sbarco fatto dai
<span class="pagenum" id="Page_323">[323]</span>
Franzesi a Genova, che passò sul Cremonese,
dove diede il sacco a più terre, e
massimamente alla ricca terra di Castello
Lione. Quindi, accostatosi a Cremona,
senza spargimento di sangue l'occupò, e
ne prese il possesso a nome del re di
Francia. Secondo l'Anonimo Padovano,
corse allora voce che il duca di Misano,
chiuso nel castello di quella città,
lenza lasciarsi vedere, costernato da sì
brutti principii, e dal timore di peggio,
uscisse di sè. Ma in simili contrattempi
facile è che nascano nel volgo siffatte
immaginazioni. Immense difficoltà provava
intanto l'armata franzese a trovar
la via per penetrare in Italia, essendo
presi i più importanti passi dalla Svizzera
che vantava di voler fare prodezze
incredibili per frastornare i disegni dei
Franzesi. Un gran pezzo è che quelle
barriere d'alti monti e di scoscesi valloni
si credono posti dalla natura per
impedir con facilità l'ingresso in Italia,
purchè vi stia un'armata alla guardia.
Pure tante volte s'è veduto, ed anche ai
dì nostri, che non basta un sì orrido baluardo
a trattener gli oltramontani, purchè
superiori di forze, che non vengano
a visitarci. Ciò anche allora avvenne. Il
maresciallo Trivulzio, pratico di quelle
aspre montagne, tanto andò girando, che,
adocchiato il sito dove è il castello, dell'Argentiera,
e dove nasce la Stura che
va a Cuneo, siccome ancora il Colle dell'Agnello:
quivi fissò che potesse trovarsi
il varco nel Piemonte. Il Giovio egregiamente
descrive le immense fatiche durate
da' Franzesi per passare, ed anche con
artiglierie, per quella parte, per cui giunsero
alle pianure di Saluzzo; mentre gli
Svizzeri, accampati tanto lungi verso Susa,
li stavano aspettando per farne un sognato
macello. Era andato <i>Prospero Colonna</i> generale
del duca di Milano con molte squadre
a Villafranca, sette miglia lungi da Saluzzo,
e con varii uffiziali se ne stava nel
dì 15 d'agosto saporitamente desinando,
quando all'improvviso ecco con una marcia
sforzata giugnere colà il <i>Palissa</i>
<span class="pagenum" id="Page_324">[324]</span>
coll'<i>Aubigny</i> e circa mille cavalli, che fece
prigione lui, <i>Cesare Feramosca, Pietro Margano</i>
ed altri capitani illustri, e svaligiò
la gente loro. Non piccolo sfregio recò
alla riputazion del Colonna l'essersi lasciato
cogliere in quella positura, per
non aver tenute spie e guardie avanzate,
con altre precauzioni usate da' saggi condottieri
d'armate. Fama fu che il bottino
fatto da essi Franzesi ascendesse a cento
cinquanta mila scudi. Calò intanto per
varie strade l'esercito franzese, e andò
a riunirsi a Torino, dove il <i>re Francesco</i>
fu magnificamente accolto da <i>Carlo III
duca</i> di Savoia.
</p>

<p>
Già gli Svizzeri aveano veduto andar
a monte tutte le loro speranze e braverie;
e, riflettendo poscia allo scacco patito
dalla cavalleria di Prospero Colonna,
in cui confidavano, per essere eglino senza
cavalli; e sentendo che l'Alviano, passato
l'Adda, s'era impossessato di Lodi;
e che veniva il corpo de' Franzesi e Genovesi
da un'altra parte: dopo aver
dato il sacco a Chivasso (e fu detto anche
a Vercelli), si ritirarono verso il
Milanese. Tuttavia si fermava a Piacenza
l'esercito spagnuolo col pontificio e fiorentino;
ma con poca armonia, perchè
<i>papa Leone</i>, che navigava sempre con due
bussole, avea spedito un suo familiare al
re Cristianissimo, per iscusare il movimento
delle sue armi, e le lettere sue
intercette dal vicerè Cardona aveano fatto
nascere molta diffidenza fra loro.
Nulla di meno mostrava esso Cardona di
voler pure uscir in campagna, per unirsi
cogli Svizzeri; se non che l'Alviano
dalla parte di Lodi coi Veneziani, e il
signor della Clieta colle brigate sue e dei
Genovesi da un'altra parte pareano disposti
ad impedir la meditata unione. Impazientati
gli Svizzeri per questa dilazione,
spedirono il cardinale di Sion, che non
dimenticò doglianze e minaccie per muovere
quelle armi. Di belle parole e promesse
non gli fu avaro il vicerè; e poi,
fattigli contare settanta mila ducati d'oro,
e datigli cinquecento cavalli sotto il
<span class="pagenum" id="Page_325">[325]</span>
comando di <i>Lodovico Orsino</i> conte di Pitigliano,
il rimandò contento al campo
svizzero. Erasi interposto <i>Carlo duca
di Savoia</i>, per trattare accordo fra essi
Svizzeri e il Cristianissimo, e buona piega
avea già preso l'affare; ma, giunto il
cardinale col danaro suddetto, ruppero
gli Svizzeri il trattato, risoluti di volere
rimettere al filo delle spade il destino
dello Stato di Milano. Raggruppò di nuovo
il duca di Savoia il negoziato, e già
era concluso l'accordo, quando giunsero
all'armata svizzera altre venti bandiere
di lor nazione, che lo sturbarono affatto.
Però il <i>re Francesco</i>, che tutto regolava
secondo i consigli del <i>Trivulzio</i>, venne da
Vercelli a Novara, e, d'essa impadronito,
dopo aver lasciata gente all'assedio del
castello, passò il Tesino, e s'impossessò
anche di Pavia. In questo mentre il vicerè
Cardona e Lorenzo de Medici mostrarono
gran voglia di passare il Po, per congiugnersi
agli Svizzeri. Ma, appena fatto
un passo innanzi, ne fecero quattro addietro;
e meno poi vi pensarono, dacchè
il re di Francia venne a Marignano, cioè
fra loro e gli Svizzeri, che s'erano ridotti
a Milano. Di là passò il re a San Donato
verso Milano, e quivi fermò il suo campo.
Bolliva la discordia fra essi Svizzeri, inclinando
gli uni alla concordia ed altri
alla guerra; e parea che la vincesse il
partito de' primi, quando il suddetto cardinale
di Sion (cioè <i>Matteo Schiner</i>) da
Como corse a Milano, e raunatili, incitò,
come infuriato ognuno ad un fatto d'arme:
azione che non so se alcuno crederà
convenevole ad un vescovo e cardinale.
Gli storici nostri, cioè il Guicciardino e il
Giovio, gareggiando in eloquenza con gli
antichi, gli mettono in bocca un'ornata
orazione, cioè parole, ragioni e figure,
che quel porporato mai non s'avvisò di
aver detto. La verità nondimeno si è,
avere l'impetuoso suo ragionamento fatta
tal commozione in quella feroce gente,
che cominciarono tutti a gridare: <i>Alle
armi</i>; e in quello stesso giorno (era il
dì 13 di settembre) formati tre squadroni,
<span class="pagenum" id="Page_326">[326]</span>
si avviarono impetuosamente alla volta
di Marignano, ossia di San Donato, e
con tanta allegrezza e grida, come se
avessero già in pugno la vittoria. Fu creduto
che fossero trentacinque mila combattenti.
</p>

<p>
Alle ore venti arrivati colà con alquanti
piccioli cannoni da campagna, attaccarono
il fatto d'armi co' Franzesi, i
quali, preventivamente avvisati di questa
visita, erano anch'essi in ordine di battaglia.
Altri dicono che furono colti quasi
alla sprovvista. Atroce fu il combattimento,
molta la strage di qua e di là, più
nondimeno de' Franzesi, che aveano anche
perduti alcuni pezzi d'artiglieria,
ma poi li ricuperarono. Ma perchè fu
cominciata la mischia assai tardi, sopraggiunse
la notte, che costrinse colla
oscurità cadauna delle parti a desistere
dal menar le mani, stando poi tutti fermi
ne' loro posti, e in vicinanza tale, che
per tutta la notte si andarono regalando
di obbrobriose parole; specialmente i
Tedeschi con gli Svizzeri per odio particolar
delle nazioni: scena curiosa, e di
cui si penerà a trovar somigliante esempio.
Non prese sonno il re co' suoi generali
in tutta quella notte, ma sempre a
cavallo attese a far ripari, a mettere in
buon sito i cannoni, e a ordinar le schiere.
Data fu la vanguardia al <i>signor della
Palissa</i> con settecento lancie e dieci mila
fanti tedeschi. Il corpo di battaglia colle
reali bandiere era guidato dal re con
ottocento uomini d'arme, dieci mila fanti
tedeschi, e cinque altri mila guasconi, e
molta artiglieria, comandata dal <i>duca di
Borbone. Gian-Jacopo Trivulzio</i> ebbe in
cura la retroguardia con cinquecento
lancie, e cinque mila fanti italiani. I cavalli
leggieri guidati dai <i>signor della Clieta</i>
e dal <i>Bastardo di Savoia</i> aveano ordine
di accorrere dove bisognasse soccorso.
All'apparir del dì 14 di settembre,
trombe, tamburi e artiglierie diedero
il segno della orribil battaglia, col
diventar quella campagna la casa del
diavolo. Combatteano come feroci leoni
<span class="pagenum" id="Page_327">[327]</span>
gli Svizzeri; ma perchè la vanguardia
franzese cominciò a rinculare, il re si
spinse avanti con tutti i suoi, e fece maraviglie
di sua persona. Allora fu più che
mai sanguinoso il combattimento; nè già
stava in ozio la retroguardia assalita dal
capitano Aisper. Quand'ecco arrivare
l'Alviano con cinquantasei gentiluomini
e ducento dei suoi più bravi cavalieri,
ed entrar nel conflitto con gran furore.
Lieve certo era questo soccorso, perchè
l'Alviano avea lasciato il resto dell'armata
opporsi al vicerè, caso che egli si
movesse per unirsi con gli Svizzeri. Ma
perciocchè con alte grida questi pochi
intonarono: <i>Marco, Marco</i>, quanto ciò accrebbe
animo ai Franzesi, altrettanto ne
scemò agli Svizzeri, credendo ognuno
che tutta l'armata veneta fosse venuta
a quella terribil danza. Il perchè gli Svizzeri,
cinque mila de' quali non aveano
voluto combattere, per essere di coloro
che s'erano dianzi accordati col re, veggendo
di non poter rompere l'armata
franzese, e tanti dalla lor parte morti e
feriti, cominciarono a dar indietro, come
disordinati, e a sonare a raccolta. Poi
stretti insieme s'inviarono alla volta di
Milano, e il cardinale lor gran condottiero,
avendo perduta la voce, fu più veloce
degli altri a fuggire. Il re, per consiglio
de' suoi generali, non volle che fossero
inseguiti, per timore che sopraggiugnessero
gli Spagnuoli, e trovassero
in tanto scompiglio e stanchezza i suoi.
Non si speri mai un esatto numero dei
morti nelle battaglie, perchè ognuno a
misura delle sue passioni l'ingrandisce
o sminuisce. Fu, secondo l'Anonimo
Padovano, creduto che vi restassero dieci
mila Svizzeri e cinque mila dell'armata
franzese con assai riguardevoli
uffiziali. Poi a Milano gli Svizzeri, per
avere un pretesto di tornare con onore
a casa, fecero istanza di una gran somma
di danaro al duca di Milano, e, non
potendola ottenere, s'avviarono verso
Como. Fu spedito dietro ad essi Mercurio
Bua con mille stradiotti ed altrettanti
<span class="pagenum" id="Page_328">[328]</span>
cavalli franzesi, che ne fece moltissimi
freddi. Il resto, passati i monti, si
ridusse alle lor case con volto ben diverso
da quello con cui s'erano partiti.
</p>

<p>
Nel dì 14 del suddetto settembre
Milano mandò al re ambasciatori colle
chiavi di quella città, e fu convenuto che
quel popolo pagasse trecento mila scudi
in tre paghe. Non volle il <i>re Francesco</i>
entrare in Milano, ma passò a Pavia,
perchè il castello, in cui s'era chiuso
con buon presidio e gran copia di munizioni
da guerra e provvisione di viveri,
<i>Massimiliano Sforza duca</i>, ricusò di rendersi.
Tutte le altre città vennero alla
divozione del re, a riserva del suddetto
fortissimo castello, e di quel di Cremona.
<i>Pietro Navarro</i> fu destinato con cinque
mila fanti all'assedio del primo; e il
<i>Bastardo di Savoia</i> con altrettanta gente
all'espugnazione dell'altro. All'avviso
di questi avvenimenti, <i>papa Leone</i>, che
già avea decretato di voler essere amico
solamente de' fortunati, non perdè tempo
a far muovere trattato di concordia col
re Cristianissimo per mezzo di <i>Carlo
duca</i> di Savoia. Probabilmente avea egli
ancora prevenuto esso duca di quel che
fosse da fare, caso che andassero in decadenza
gli affari della lega. Trovò il
duca tutta la buona disposizione nel re
per la riverenza ch'egli professava alla
santa Sede; e fu non solo conchiuso
accordo, ma anche lega fra loro, in cui il
papa non dimenticò i vantaggi della protezione
de' Fiorentini. Una delle condizioni
fu che esso papa restituisse al re
Parma e Piacenza, e che il re in ricompensa
desse uno Stato in Francia a <i>Giuliano</i>
fratello del pontefice, e pensione
al medesimo, e un'altra pensione a <i>Lorenzo</i>
di lui nipote. Ora il <i>vicerè Cardona</i>,
che, insospettito da gran tempo del
papa, si era ritirato colle sue genti nel
Modenese, dacchè ebbe inteso ratificata
da lui nel dì 15 d'ottobre la lega col
re, se ne tornò pacificamente a Napoli;
e passando per Roma, di grandi doglianze
fece col papa, il quale in suo cuor se
<span class="pagenum" id="Page_329">[329]</span>
ne rise. Passarono appena ventidue giorni,
dappoichè fu dato principio all'assedio
del castello di Milano, che Massimiliano
Sforza diede orecchio alle proposizioni
di un accomodamento col re,
fattegli dal <i>duca di Borbone</i> governatore
di Milano. Fu convenuto ch'egli cedesse
al re non solamente quell'importante
castello e quel di Cremona, ma eziandio
tutte le sue ragioni sul ducato, e andasse
a vivere in Francia con pensione annua
di trenta mila ducati d'oro. Tralascio
altri punti di quella capitolazione. Nel
dì 5 d'ottobre uscì del suddetto castello
di Milano il codardo duca, dimentico affatto
del valor dell'avolo suo, e s'inviò
alla volta della Francia, con restare in
Italia un perpetuo disonore al suo nome,
e non minore a <i>Girolamo Morone</i> suo
onnipotente consigliere, che seppe indurlo
a sì vergognoso sacrifizio.
</p>

<p>
Nel dì 13 del medesimo mese anche
il castello di Cremona venne in poter
de' Franzesi. Ci restavano i Veneziani
che doveano partecipare di così prospera
fortuna della lor lega. Mentre il re, intento
ai preparamenti, per fare una superba
entrata, in Milano, differiva il dar
loro un rinforzo di gente, <i>Bartolomeo di
Alviano</i> lor generale accampato a Ghedi
sul Bresciano, facendo continue scorrerie,
ebbe la sorte di ricuperar Bergamo,
il cui popolo, tolti dentro ducento cavalli
veneti, inalberò le bandiere di San
Marco. Ma mentre egli facea tutte le
disposizioni per passare all'assedio di
Brescia, città guernita di tre mila fanti
spagnuoli, mille tedeschi e cinquecento
cavalli, caduto infermo, passò egli prima,
cioè nel dì 7 di ottobre, all'altra vita
con sommo dispiacere del senato veneto
rimasto privo in tanto bisogno di un sì
valoroso, ma non sempre saggio, capitano.
Aveano anche in diversa forma i
Veneziani perduto un altro egregio condottier
d'armi, cioè <i>Renzo da Ceri</i>, il
quale, non si potendo accomodare allo
star dipendente dall'Alviano, avea più
fiate loro chiesta, e non mai impetrata,
<span class="pagenum" id="Page_330">[330]</span>
licenza: laonde sul principio di settembre
all'improvviso con cento de' suoi si
ritirò da Crema, e andò a prendere servigio
nell'esercito del papa, da cui avea
ricevuto un mondo di promesse. Intanto
<i>Gabriello Emo</i> e <i>Domenico Contarino</i>, legati
dell'armata veneta, si impadronirono
a forza d'armi dell'insigne fortezza di
Peschiera, posta allo sboccare del Mincio
dal lago di Garda. Anche la terra
d'Asola del Bresciano, posseduta allora
da <i>Francesco marchese di Mantova</i>, venne
alle lor mani per sollevazione fatta
da quel popolo contro i soldati di presidio.
Finalmente il <i>Bastardo di Savoia</i> e
<i>Teodoro Trivulzio</i> furono spediti in aiuto
de' Veneziani con cinquecento lancie e
sei mila fanti tedeschi. Uniti questi all'esercito
veneto, impresero l'assedio di
Brescia, e, piantati ventidue pezzi di artiglieria,
ne cominciarono a battere furiosamente
le mura. Ma che? una mattina
fecero i capitani spagnuoli sì vigorosa
sortita, che, oltre all'uccisione di
cinque cento uomini di quei che erano
alla custodia delle batterie, condussero
in città undici cannoni. Ne menavano
anche il resto, se non accorreva gran
gente contra di loro. Due nondimeno ne
gittarono nella fossa, ed altri lasciarono
inchiodati. Per questa sventura si ritirò
il campo veneto a Santa Eufemia, dove
più giorni stette, finchè cessassero le
pioggie, e si provvedesse al bisogno. Il re
di Francia, che onoratamente procedeva
ne' suoi impegni, non ebbe difficoltà di
accordare a' Veneziani per condottiero
di quella impresa il famoso <i>Gian-Jacopo
Trivulzio</i>, ordinandogli che avesse a cuore
il loro servigio, come se si trattasse
di affare della sua corona. Lo scrittor
moderno della Lega di Cambrai scrive
dato quest'ordine a <i>Teodoro Trivulzio</i>;
ma è certo che fu al maresciallo. Seco
ancora andò <i>Pietro Navarro</i> con quattro
mila fanti guasconi, e con ordine di cassare
i fanti tedeschi, perchè s'erano
protestati di non voler combattere contro
quei della lor nazione, fu dato principio
<span class="pagenum" id="Page_331">[331]</span>
di nuovo all'assedio di Brescia.
Fecero bensì le bombarde uno squarcio
nelle mura; ma il terrapieno era tale,
che non fu fatta breccia capace di assalto.
Prese il Navarro l'assunto di lavorar
colle mine, ma trovò de' contramminatori.
Ciò non ostante, si volle venire ad
un tentativo. Costò molto sangue agli
aggressori: e perchè si trovarono fosse
ed altri ripari nel di dentro, bisognò anche
per questa seconda volta ritirarsi.
Queste traversie, e il verno che sopravveniva,
costrinsero il campo gallo-veneto
a convertire l'assedio in blocco. Male
ancora procederono gli affari verso Verona.
Dentro v'era <i>Marcantonio Colonna</i>,
che, uscito di là, diede una rotta a <i>Gianpaolo
Manfrone</i> capitano de' Veneziani.
Prese anche Lignago, con farvi prigioni
alquanti nobili veneti.
</p>

<p>
Così camminavano le cose della guerra
in Lombardia, quando <i>papa Leone</i>,
che avea parecchi interessi spettanti alla
santa Sede e alla sua propria casa da
smaltire col re; e, quel che è più, non
amava che esso re venisse armato a
Roma a fargli un atto d'ossequio, per
timore ch'egli turbasse la quiete dei Fiorentini,
o volesse poi entrare nel regno
di Napoli; maneggiò un parlamento da
farsi fra amendue in Bologna. Adunque
concertate le cose, comparve il pontefice
in quella città nel dì otto di dicembre,
e nell'undecimo giorno seguente vi
arrivò anche il <i>re Francesco</i>, accompagnato
da quattro mila cavalli, al quale
fu compartito ogni possibil onore. Nei
privati ragionamenti fra loro furono dibattute
molte controversie, abolita la
prammatica sanzione, e stabilita una bella
lega d'offesa e difesa. Non dimenticò il
re in questa occasione <i>Alfonso d'Este</i>
duca di Ferrara, principe che era già
stato ad inchinare la maestà sua, e seco
s'era trattenuto più d'un mese. Cioè
fece di forti istanze al papa per la restituzione
di Modena e Reggio, città ingiustamente
a lui tolte ed occupate finora,
benchè tante promesse avesse fatto il papa
<span class="pagenum" id="Page_332">[332]</span>
di renderle, e acciò spezialmente fosse
tenuto per Reggio in vigore de' patti, dei
quali parlammo all'anno precedente. Finalmente
si convenne che il pontefice le
renderebbe fra due mesi, purchè il duca
gli rifacesse i quaranta mila ducati da
lui sborsati a Massimiliano Cesare per
Modena. Non mancò Alfonso di offerire
nel debito tempo il pagamento al papa,
passato dipoi a Firenze; e, siccome ho
diffusamente narrato altrove <span class="fnote">[Antichità Estensi, P. II, pag. 320.]</span>, ne seguì
anche autentico strumento. Ma papa Leone
non volea que' danari; volea burlare
il re e il duca, e così fu. Non solamente
non restituì quelle città, ma cominciò
anche a pensare, come potesse torgli
Ferrara per la strabocchevol brama di
ingrandire colle spoglie altrui <i>Lorenzo</i>
suo nipote. Tornossene il re di Francia
a Milano, e figurandosi oramai sicure le
sue conquiste per la lega fedelmente
mantenuta da' Veneziani, e per l'altra
che avea ultimamente stabilita col pontefice,
lasciato governatore di Milano
<i>Carlo duca di Borbone</i>, sul fine di gennaio
dell'anno prossimo se ne ritornò
in Francia. Il papa anch'egli, lasciata
Bologna, andò a passare il verno in Firenze
sua patria, dove con segni inestimabili
d'onore e di divozione fu accolto
da que' cittadini.
</p>

<hr />
</div>

<div class="chapter">
<h2 class="hidden" id="MDXVI">MDXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXVI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Leone X</span> papa 4.</td>
  </tr>
  <tr>
    <td><span class="smcap">Massimiliano I</span> re de' Rom. 24.</td>
  </tr>
</table>

<p>
Rimasero nell'anno precedente sconcertati
non poco i magnifici disegni del
<i>pontefice Leone</i>, per provveder la sua
casa di un nicchio principesco, perchè
fu forzato a restituire Parma e Piacenza
al re Cristianissimo. Avea anche tentato
di ottenere da <i>Massimiliano Cesare</i> l'investitura
di Modena e Reggio pel fratello,
oppure pel nipote; ma da varii motivi
ne restò impedita Ingrazia. Peggio accadde
nell'anno presente. <i>Giuliano de Medici</i>
suo fratello, soprammodo cortese, e
<span class="pagenum" id="Page_333">[333]</span>
di religione, d'onoratezza e d'altre belle
doti fornito, erasi gravemente infermato
nel precedente dicembre, e continuò il
suo male fino al dì 17 di marzo, in cui
terminò il suo vivere e le speranze di
maggior grandezza, essendo prima tornato
a Roma il pontefice. Sicchè non
avendo egli lasciata dopo di sè prole alcuna,
rivolse papa Leone i pensieri suoi
al solo <i>Lorenzo</i> suo nipote, capace di
propagar la casa de Medici <span class="fnote">[Guicciardino. Ammirat. Nardi. Raynaldus,
Annal. Eccl. Anonimo Padovano.]</span>. Gran
tempo era che andava studiando ragioni,
e cercando colori per togliere il ducato
d'Urbino a <i>Francesco Maria della Rovere</i>;
e prima d'ora avrebbe avuto esecuzione
l'intento suo, se il predetto Giuliano, a
cui pensava egli di conferir quegli Stati,
non vi avesse ripugnato per la gratitudine
da lui professata a quel principe a
cagion di molti benefizii da lui ricevuti.
Passato che fu all'altra vita Giuliano,
non avendo più il papa alcun rispetto o
ritegno, e per nulla valutando il tanto
bene che la sua casa avea riportato da
quel medesimo duca, perchè stimolato
dal nipote Lorenzo, e da <i>Alfonsina Orsina
</i>sua madre, donna sommamente ambiziosa,
accumulò in un processo alcuni
veri o apparenti reati del suddetto duca,
il principal de' quali consisteva nell'avere
ricusato di andar colle genti ad
unirsi nell'anno precedente all'armata
pontifizia contro i Franzesi. Nè lasciò
indietro il grave eccesso dell'uccisione
del <i>cardinal Alidosio</i>, ancorchè il duca da
<i>papa Giulio II</i> ne avesse riportata assoluzione
o grazia. Mosse dipoi l'armi
sue e quelle de' Fiorentini, per cacciar
colla forza da quegli Stati esso duca, il
quale, assai conoscendo di non poter solo
far argine a questa piena, si appigliò al
partito di cedere al tempo e di ritirarsi
a Pesaro; e, neppur quivi tenendosi sicuro,
passò a Mantova col figliuolo e colla
moglie, figlia di quel marchese. Avea ben
lasciati presidii nelle fortezze di Pesaro,
Sinigaglia, San Leo e Rocca di Maiuolo;
<span class="pagenum" id="Page_334">[334]</span>
ma queste l'una dietro all'altra si andarono
rendendo a <i>Renzo da Ceri</i> e agli
altri uffiziali del papa, con infinito dispiacere
di tutti que' popoli, che non si
può dire quanto amassero quel principe
per l'incorrotta sua giustizia ed ottimo
governo. Allora fu che scappò fuori la
fiera sentenza che dichiarava decaduto
da quegli Stati esso duca; e quando la
gente si credea guadagnato per la Chiesa
quei ducato, venne ognuno a sapere che
la festa era stata fatta per <i>Lorenzo de
Medici</i>, il quale dal pontefice zio fu
creato duca d'Urbino, e signore di Pesaro
e Sinigaglia. Al re di Francia, che
in Bologna avea molto perorato in favore
del suddetto Francesco Maria duca di
Urbino, riuscì molesta non poco l'occupazione
del di lui ducato; nel qual tempo
ancora andò esso re scoprendo che occulti
maneggi si facessero negli Svizzeri,
presso il re d'Inghilterra, ed altri potentati
dal medesimo papa.
</p>

<p>
Non men de' suoi due predecessori,
nudriva il re Francesco un focoso desiderio
di conquistar anche il regno di Napoli,
per li secreti stimoli dell'ambizione
che in alcuni monarchi non sa mai conoscere
nè dire: basta. Si astenne da quella
impresa, benchè ideata appena dopo lo
acquisto di Milano, per le insinuazioni
di papa Leone, che il pregò di sospendere
fino alla morte di <i>Ferdinando il Cattolico</i>
re d'Aragona, la qual si credeva per una
lunga malattia imminente. Infatti compiè
la carriera del suo vivere quel regnante
nel dì 15 di gennaio del presente anno,
con lasciare una fama perenne di principe
che nella finezza della politica mondana
non ebbe pari, c che, assistito dalla
fortuna, e da <i>Isabella regina</i> savissimi di
Castiglia, seppe conquistare i regni di
Granata e di Napoli, e finalmente quello
di Navarra, e cooperò al sempre memorabile
scoprimento delle Indie Occidentali.
A lui succedette ne' regni suddetti
o in quei delle Due Sicilie l'<i>arciducae
Carlo</i>, già dichiarato re di Castiglia, e
nipote di <i>Massimiliano Cesare</i>. Non sì
<span class="pagenum" id="Page_335">[335]</span>
tosto giunse questo avviso al re Francesco,
che tutto si ringalluzzì, quasi contando
per sua preda il regno di Napoli,
e immaginando che al giovane re Carlo,
non peranche ben assodato nel nuovo
dominio, mancherebbe voglia o possanza
di contrastargli quell'acquisto. Ma questa
determinazione l'avea egli fatta senza
domandarne licenza al re de' Romani, il
quale, conchiusa dianzi lega col re d'Inghilterra,
col re Cattolico e con alquanti
Cantoni degli Svizzeri, mettea insieme un
esercito per venire al soccorso di Brescia
e Verona. Era già ridotta a tale estremità
Brescia, che, per mancanza di viveri e di
paghe, potea star poco a rendersi. Spedì
Massimiliano per la via di Lodrone circa
sei mila fanti tedeschi, con ogni sorta di
munizioni da bocca e da guerra, che,
giunti al castello d'Anfo, se ne impadronirono
tosto per la viltà di Orsatto Giustiniano,
a cui fu poi tagliato il capo in
Venezia. Mandò il <i>Trivulzio</i> mille cavalli
e cinque mila fanti sotto il comando di
<i>Giano da Campofregoso</i> per frastornare
la calata de' Tedeschi. Ma dopo un breve
combattimento quel corpo di gente vergognosamente
voltò le spalle. Fu cagion
questo colpo che il Trivulzio si ritirò
nel dì 22 di gennaio a Ghedi, e mandò
poi la gente a' quartieri d'inverno, e che
Brescia restò ben provveduta di vettovaglie.
Per le preghiere de' Veneziani il
re, invece di Gian-Giacomo Trivulzio spedì
poscia loro il <i>signor di Lautrec e Teodoro
Trivulzio</i>, con cinquecento lancie
e quattro mila fanti, i quali, venuta la
primavera, tornarono a strignere Brescia,
e diedero anche una rotta a un corpo di
Tedeschi che veniva portando buona
somma di contanti per pagare il presidio
di quella città.
</p>

<p>
Sul principio di marzo arrivò a Trento
<i>Massimiliano Cesare</i>, seco guidando il
<i>marchese di Brandeburgo</i>, il <i>duca di Baviera</i>
ed altri gran signori, con dieci mila
fanti svizzeri ed altrettanti alemanni, e
con tre mila cavalli, tutti ben in ordine.
Calato poscia al piano, e passato l'Adige,
<span class="pagenum" id="Page_336">[336]</span>
giunto che fu a Lacise, andò ad unirsi
con lui <i>Marcantonio Colonna</i> colle sue
genti: laonde fu creduto che quell'esercito
ascendesse a sei mila cavalli e a venticinque
migliaia di fanti. Tante forze impressero
un giusto terrore ne' Franzesi e
Veneziani, i quali presero il partito di
menar le cose al più che potessero in
lungo, con isperanza che, mancando la
moneta al re de' Romani (e questa gli
mancava spesso), si discioglierebbe quella
sua armata. Rinforzarono i Veneziani gagliardamente
Padova, Trivigi ed altre fortezze.
Ma Massimiliano mirava a ponente;
sennonchè, applicate le artiglierie al forte
castello di Peschiera, lo costrinse alla
resa. Ritiratisi i Franzesi e Veneti a Cremona,
colà comparve il <i>duca di Borbone</i>
col resto di sue forze; e contuttochè si
credesse che la loro armata ascendesse a
due mila e cinquecento lancie e a due mila
cavalli leggieri e a diciotto mila fanti,
colui paura s'era cacciata in corpo ai
Franzesi, che già meditavano di tornarsene
di là dai monti. Probabilmente non
era sì grande il nerbo della lor gente.
Comunque fosse, volle la lor fortuna che
Massimiliano si perdesse intorno al castello
d'Asola, dove <i>Andrea Gritti</i> legato
veneto avea spinto cento uomini d'armi
e cinquecento fanti, e v'era per governatore
<i>Francesco Contarino</i>. Dieci giorni
durò l'assedio, e senza frutto. Se avesse
Massimiliano, seguitando il parer di Marcantonio
Colonna, sollecitamente tenuto
dietro ai Franzesi che si andavano ritirando,
opinion fu che, trovandoli sì impauriti,
gli avrebbe veduti inviarsi verso
casa. Ma diede lor tempo, con fermarsi
intorno ad Asola, che ripigliassero coraggio,
e che potesse arrivar loro un rinforzo
d'alcune migliaia di Svizzeri, assoldate
dal re Cristianissimo. Pertanto passò ben
Massimiliano l'Adda, e andò anche in vicinanza
di Milano; nel qual tempo il Colonna
s'impadronì di Lodi, dove non potè
impedire che non fosse usata gran crudeltà
contro i Franzesi e Guelfi. Ma essendosi
posto con tutti i suoi e coi Veneti il duca
<span class="pagenum" id="Page_337">[337]</span>
di Borbone entro essa città di Milano, risoluto
di difenderla (al qual fine barbaramente
diede fuoco a tutti i borghi), ed
essendo sopravvenuti gli Svizzeri suddetti
in aiuto suo, rimasero arenati i disegni
e le Speranze di Massimiliano. E massimamente
perchè i suoi Svizzeri chiedevano
paghe, e la cassa cesarea era fallita,
di modo che seguì qualche loro ammutinamento.
Crebbe poi maggiormente la
paura in Cesare, e il sospetto di qualche
tradimento dalla parte d'essi Svizzeri
(gente che già s'era guadagnato questo discredito),
perchè fu intercetta lettera finta
da <i>Gian-Jacopo Trivulzio</i> ai capitani di
quelli Svizzeri, in cui scriveva che fra
due giorni eseguissero quanto era con
loro convenuto: stratagemma usato in
tante altre occasioni di guerra. Per questi
accidenti Massimiliano, dappoichè, accostatosi
a Milano, vide che niun movimento
si facea da quel popolo, siccome gli era
stato fatto credere, con poco suo onore
si ritirò a Lodi, e spartì in varii siti l'armata,
aspettando pure che venissero di
Germania e Borgogna sessanta mila ducati
a lui promessi. Ne cavò dai poveri
Bergamaschi quindici mila, picciolo refrigerio
a tanta sete. Anche gli Svizzeri che
erano al soldo di Francia fecero in questo
mentre inghiottir degli amari bocconi
al duca di Borbone; perciocchè, avendo
egli determinato di uscir di Milano per
andare a dar battaglia ai nemici, quella
brava gente protestò di non voler combattere
contra de' proprii nazionali suoi
parenti ed amici. Essendo poi cresciuta
la domestichezza d'essi Svizzeri con quei
dell'armata cesarea, entrò anche il duca
in gravi sospetti della lor fede, e giudicò
meglio di licenziarli; e però carichi di
doni li rimandò alle lor case. Ecco qual
fosse allora il concetto di quella gente
venale.
</p>

<p>
Erasi anche Massimiliano Cesare
staccato dal suo esercito, con ridursi in
fine a Trento; e quantunque inviasse
promesse di tornar presto, ed anche
di mandar nuova somma di danaro,
<span class="pagenum" id="Page_338">[338]</span>
tuttavia, non bastando questa a pagare
gli stipendii decorsi, non fu maniera che
si potessero ritenere i suoi Svizzeri dal
tornare per la Valtellina alle lor montagne,
dappoichè ebbero dato il sacco a
quante castella trovarono per istrada.
Altrettanto fece dipoi il <i>marchese di
Brandeburgo</i> con passare in Lamagna.
<i>Marcantonio Colonna</i>, che co' suoi s'era
condotto sul Bergamasco, veggendo il
disfacimento di tanta armata, s'affrettò
per tornarsene a Verona; ma ebbe sempre
alla coda <i>Mercurio Bua</i> con gli stradiotti
veneziani, e <i>Baldassare Signorello</i>
con ducento cavalli, di maniera che allo
arrivo colà si trovò spelato più d'un poco.
E questo fine ebbe in poco tempo la
impresa d'un re de' Romani e un sì poderoso
esercito: se con gloria di quel
sovrano, lo deciderà chi legge. Fu in
questi tempi che <i>Carlo duca di Borbone</i>
passò in Francia, dimettendo il governo
di Milano, o perchè dimandò il congedo,
o perchè fu forzato a domandarlo per
sospetti nati contra di lui. Succedette in
quel governo <i>Odetto di Fois signore di
Lautrec</i>. Appena poi fu fuori di Lombardia
la nemica gente tedesca, che esso
signor di Lautrec con cinquecento lancie
e cinque mila fanti franzesi, e <i>Andrea
Gritti</i> coll'armata veneta si presentarono
di nuovo, nel dì 16 di maggio, davanti
Brescia, dove non si contava più
di secento fanti spagnuoli e quattrocento
cavalli di presidio; e con quarantotto
pezzi d'artiglieria cominciarono a diroccare
le mura. Diedero un feroce assalto
di due ore alla Garzetta, ma non ne riportarono
se non morti e ferite. Continuato
poscia il fracasso delle batterie,
quel comandante sprovvisto di gente e
di viveri, nè sperante soccorso, capitolò
la resa, qualora in termine di otto giorni
non venisse soccorso, con dare a questo
fine gli ostaggi. Tentò veramente Massimiliano
di spingere a quella volta molte
brigate di fanti, raccolte il meglio che si
potè in quella strettezza di tempo; ma
queste, trovati i passi ben guerniti di gagliardi
<span class="pagenum" id="Page_339">[339]</span>
presidii, speditivi dal Lautrec e
dal Gritti, se ne ritornarono placidamente
indietro. Pertanto nel dì 26 di maggio
(altri dicono nel dì 24) uscì di Brescia
la guarnigione spagnuola, ossia tedesca,
con bandiere spiegate, con tre pezzi di
artiglieria e tutto il bagaglio, e con loro
molti Bresciani del partito cesareo, fra i
quali spezialmente la famiglia Gambara.
Entrò il vittorioso esercito in quello stesso
dì nella città, dove si fecero infinite
allegrezze da quel popolo divoto al nome
veneto; nè minori furono le fatte dipoi
a Venezia per sì importante acquisto. Il
Belcaire, che animosamente nega essersi
adoperata la forza sotto Brescia, e dà
qui una mentita al Giovio, e dovea parimente
darla al Guicciardini, s'ingannò
forte. Più di lui ne sapeva anche l'Anonimo
Padovano, che si trovò presente a
queste guerre.
</p>

<p>
Sul principio di giugno il <i>signor di
Lautrec</i>, per le forti istanze dei Veneziani,
passò sul Veronese, per formare l'assedio
di quella città. Le genti sue unite colle
venete formavano un'armata di mille e
ducento uomini d'arme, di due mila cavalli
leggieri e dodici mila fanti. Ma alla
difesa di Verona stava <i>Marcantonio Colonna</i>,
divenuto generale di Cesare, con
grandi forze, perchè provveduto, secondo
l'Anonimo Padovano, di tre mila cavalli
leggieri, sei mila fanti tedeschi e
mille e cinquecento spagnuoli. Venuto
ordine dal senato veneto che si mettesse
a sacco quel paese per levare la sussistenza
alla città, orrendo spettacolo fu il
vedere non solamente i soldati, ma ancora
gran gente del Trivisano, Padovano,
Vicentino e Bresciano, concorsa a questo
inumano e pur delizioso mestiere, che
tutti si diedero a tagliar le biade e a saccheggiare
e bruciar anche le case dei poveri
contadini. Erano per questo in
somma disperazione i miseri Veronesi,
dentro oppressi da contribuzioni, gravezze
e insolenze innumerabili de' soldati,
e fuori privati delle loro sostanze colla
desolazion di tutto il territorio. Infinita
<span class="pagenum" id="Page_340">[340]</span>
roba e gran copia di bestiame aveano
gl'infelici lor villani salvata in Val Polesella;
ma eccoti passar l'Adige Franzesi
e Veneti, che, penetrati colà, fecero
un netto d'ogni cosa. Rallentò poscia questo
flagello, perchè giunsero alla Chiusa,
e se ne impossessarono sei mila fanti
tedeschi (altri dicono otto, ed altri nove
mila) spediti in soccorso a Verona. Corse
anche voce che quindici mila Svizzeri
pagati dal re d'Inghilterra avessero fra
poco a calar nello Stato di Milano. Non
vi volle di più perchè il Lautrec, preso
da spavento, contro il volere de' Veneziani,
si ritirasse a Peschiera ricuperata
sul Mincio, da dove poi le sue genti faceano
continue scorrerie fino alle porte
di Verona. Passarono intanto le fanterie
tedesche, poco danaro non di meno e poca
vettovaglia portando all'afflitta città
di Verona; il che fatto, per la maggior
parte se ne tornarono al loro paese.
Aspettò il Colonna tre mila Svizzeri, inviati
anch'essi in aiuto suo, e giunti
che furono, con tre mila cavalli e dieci
mila fanti passò a Soave, dove si
fermò otto giorni, con dar tempo e sicurezza
a que' popoli di fare i raccolti di
quel poco che loro era restato, e tutto
poi fece condurre in Verona. Pensava di
far lo stesso verso il Mantovano; ma, tumultuando
gli Svizzeri e Tedeschi per
mancanza di paghe, fu costretto a licenziar
tutti gli ultimamente venuti, parte
de' quali passò poi al servigio de' Veneziani.
Andarono in questi tempi i Franzesi
sul Mirandolese, con disegno di cacciar
da quella forte terra <i>Gian-Francesco
Pico</i>, il quale già v'era rientrato con farne
uscire il nipote <i>Galeotto</i>. Finì tutto il
lor movimento in saccheggi, non solo di
quel paese, ma di tutto quel tratto del
Mantovano, per dove passarono andando
e venendo. Nè già vantavano miglior
legge i loro nemici. Marcantonio Colonna,
sul principio di luglio, partito segretamente
di notte da Verona con sette
mila fanti tedeschi e cinquecento cavalli,
all'improvviso giunse a Vicenza, e per
<span class="pagenum" id="Page_341">[341]</span>
forza entratovi, tutta la mise a sacco,
asportandone spezialmente la seta, che
era il maggior capitale di quel tante volte
spogliato popolo. Queste erano le sacrileghe
maniere d'allora per soddisfare
in qualche guisa i non pagati soldati.
</p>

<p>
Crescevano intanto le angherie, le
taglie e la carestia nell'infelice popolo
di Verona, indarno servendo i conforti
del Colonna, perchè fatti bisognavano, e
non parole. Informati dunque i Veneziani
del miserabile stato di quella città,
cotante istanze fecero, che il <i>signor di
Lautrec</i> s'indusse di nuovo a rinnovarne
l'assedio. Volle egli prima d'ogni altra
cosa impadronirsi della Chiusa, per impedir
ai soccorsi che potessero venir di
Lamagna; poscia nel dì 20 d'agosto si
avvicinò col campo a quell'afflitta città,
e da più parti cominciò a batterla colle
artiglierie. Maravigliosa fu la difesa del
Colonnese per li ripari che continuamente
formava di dentro, e per le sortite
che con danno degli assedianti facea al
di fuori. Mancò la polve da fuoco ai Gallo-Veneti,
e già n'era giunta da Venezia
a Lignago una gran condotta sopra carri.
Non si sa se per malizia, o per altro
accidente, le si attaccò il fuoco, e vi perirono
non solamente cento e ottanta
vasi d'essa polve, ma anche tutte le
carra, molti uomini, buoi, ed altre cose
condotte per bisogno di quell'impresa.
Fu, ciò non ostante, provveduto e proseguito
con vigore l'assedio, ed anche più
la difesa, con immortal gloria di <i>Marcantonio
Colonna</i>, che a tutte le breccie, a
tutti gli assalti accorrendo, sempre mirabilmente
provvide, e, benchè ne riportasse
un dì un'archibugiata, seppe con
sì bel modo e segretezza farsi curare, che
nella guarnigione niun disordine insorse.
Durò questa danza fino a mezzo ottobre,
finattantochè giunse nuova che da Trento
veniva un grosso soccorso a Verona:
il che tanto terrore mise nel campo
gallo-veneto, che tutti chi qua e chi là
ordinatamente si misero in salvo. Però,
passati per la montagna di Perona circa
<span class="pagenum" id="Page_342">[342]</span>
ottocento cavalli tedeschi, carichi di vettovaglie
e munizioni, felicemente arrivarono
a Verona. Oltre a ciò ben circa cinque
mila Tedeschi espugnarono la Chiusa,
con tagliare a pezzi il presidio veneto;
ed aperto quel passo, spinsero poi gran
quantità d'altri viveri sopra zatte per
l'Adige alla medesima città, che recarono
gran sollievo non meno ai soldati
che agl'infelici cittadini. Non si potea dar
pace il senato veneto al vedere saltar
fuori ogni dì nuove remore alla ricuperazion
di Verona; e tanto più s'impazientavano,
perchè gagliardamente si trattava
in Brusselles pace fra <i>Massimiliano Cesare</i>,
<i>Francesco re di Francia</i> e <i>Carlo re di
Spagna</i>, non sapendo qual destino potesse
toccare alla tuttavia pertinace città. Non
cessavano di spronare il Lautrec a ripigliar
l'impresa; e perchè egli allegava
la mancanza delle paghe all'esercito suo,
astretti furono i Veneziani anche a questa
esorbitante spesa, per cui si ridusse
la lor costanza a mettere all'incanto le
dignità, gli uffizii e magistrati non men di
Venezia che di terra ferma, e a vendere
od impegnare gli stabili della repubblica.
</p>

<p>
E continuarono bensì la guerra, con
impedir la venuta d'altri soccorsi a Verona,
ma senza per questo poterla costrignere
alla resa. Gravissimo danno patì
in tale occasione la città e il territorio di
Brescia, perchè gli convenne alimentar
nobilmente l'esercito franzese con ispesa
di più di cinquecento ducati d'oro per
giorno. Con tante vicende e guai terminò
ancora l'anno presente, in cui non si dee
tacere un gravissimo pericolo incorso da
<i>papa Leone</i>, e narrato dal contemporaneo
Anonimo Padovano nella sua Storia
manuscritta. Era ito esso pontefice nel
mese d'aprile per diporto a Civita (mi
immagino che sia Cività Lavinia), quando
poco discosto di là diciotto fuste di Mori,
smontati in terra ferma, fecero una larga
scorreria, con ridurre in ischiavitù gran
quantità di gente. Intenzion loro, per
quanto apparve, era di cogliere lo stesso
papa, probabilmente da qualche scellerato
<span class="pagenum" id="Page_343">[343]</span>
informati che egli praticava in quelle parti.
Spaventato il pontefice, ebbe tempo di
scappare piucchè in fretta a Roma. Che
orrore! che terribili conseguenze, se riusciva
a quei Barbari un sì gran colpo! Dolenti
essi, per non aver colto quanto speravano,
voltarono le prore all'isola della
Elba, ch'era del signor di Piombino, e spogliatala
di ogni bene, se ne tornarono in
Africa. Delle leghe fatte in quest'anno
parleremo all'anno seguente.
</p>

<hr />
</div>

<div class="chapter">
<h2 class="hidden" id="MDXVII">MDXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXVII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Leone</span> X papa 5.</td>
  </tr>
  <tr>
    <td><span class="smcap">Massimiliano</span> I re de' Rom. 25.</td>
  </tr>
</table>

<p>
Ebbe fine in quest'anno il concilio
lateranense, dove furono fatti molti bei
regolamenti di ecclesiastica disciplina,
ma non quali occorrevano e si desideravano
da' migliori per la correzion dei
tanti abusi che allora deformavano la
Chiesa di Dio, benchè salda stesse la
vera dottrina di Cristo per tutte le chiese
d'Occidente. Non abbiam vergogna di
confessarlo, dappoichè tanti piissimi cattolici
l'han confessato. Pur troppo quegli
abusi misero le armi in mano a Martino
Lutero, frate agostiniano in Sassonia, per
cominciare nel presente anno a imperversare
contro la Chiesa cattolica, aprendo
la porta non solo ad un massimo deplorabile
scisma, ma ad infinite eresie, che
come la finta idra andarono poi pullulando,
e divise fra loro infestano tuttavia
tanti popoli del settentrione. Il gran mercato
che si faceva allora delle indulgenze,
per raunar danaro in tutta la cristianità
d'occidente, in apparenza per la fabbrica
della basilica vaticana, ma in sostanza
anche per altri mondani fini, quel fu che
accese un fuoco in Germania, che, di
giorno in giorno sempre più crescendo,
arrivò a formar quella gran piaga nella
Chiesa del Signore che tuttavia deploriamo,
e che Dio solo saprà saldare,
quando gli alti suoi giudizii saranno
adempiuti. Ma perchè questo è argomento
spettante alla storia ecclesiastica, passiamo
<span class="pagenum" id="Page_344">[344]</span>
oltre. Le turbolenze degli anni addietro,
e i pubblici e i privati interessi
de' potentati cristiani aveano nel precedente
anno tenuta molto in esercizio la
politica de' gabinetti. L'accrescimento
della potenza franzese in Italia con occhio
bieco veniva riguardata da <i>papa
Leone</i>, da <i>Massimiliano Cesare</i>, da <i>Arrigo
re d'Inghilterra</i> e da <i>Carlo re di Spagna</i>,
ma principalmente dagli <i>Svizzeri</i>, che,
dopo aver cavato tanto sangue dallo
Stato di Milano, ora che questo era caduto
in mano di un re sì potente, miravano
come seccato il fonte della loro ricchezza.
Però il <i>cardinale di Sion</i> s'era sbracciato
con più viaggi e maneggi per formare
una lega, e gli venne fatto di conchiuderla
nel dì 19 d'ottobre del 1516 <span class="fnote">[Du-Mont, Corps Diplomat., tom. 4, P. I.]</span>
fra il suddetto <i>Massimiliano</i>, il <i>re d'Inghilterra</i>
e il <i>re di Spagna</i>, con lasciar
luogo d'entrarvi al <i>papa</i>, il quale l'avea
procurata, per valersene come portasse
l'occasione. Dall'altro canto anche <i>Francesco
re di Francia</i> non istette in ozio
per contraminare questi trattati, ben
conoscendoli formati contra di lui. Tanto
operò con gli Svizzeri, che, nel dì 29 di
novembre di esso anno, a forza d'oro,
trasse quella nazione ad una pace perpetua
col regno di Francia. Anzi molto
prima ancora aveva intavolato un altro
negoziato di pace con <i>Massimiliano</i> e col
re <i>Carlo</i> suo nipote, che fu bene in certa
maniera conchiuso nei dì 15 di agosto,
ma che solamente acquistò perfezione nel
dì 4 di dicembre 1516, in cui fu ratificato
da esso Cesare, sempre voglioso, sempre
bisognoso di danaro. Fra l'altre convenzioni
v'era, che Riva di Trento, Rovereto
e Gradisca restassero in dominio di Massimiliano,
e che, cedendo egli al re Cristianissimo
Verona, questi gli avesse a
pagare cento mila scudi d'oro, ed altrettanti
i Veneziani. Però nei primi giorni di
quest'anno comparve a Verona <i>Bernardo
vescovo di Trento</i>, colla facoltà di fare la
restituzion di quella città. Insorsero ben
discordie intorno al giorno in cui si avea
<span class="pagenum" id="Page_345">[345]</span>
da far la consegna, e la guarnigione tumultuò,
perchè dimandava le paghe: pure
nel dì 16 (altri dicono nel dì 15) di
gennaio data fu la tenuta di Verona al
<i>signor di Lautrec</i>, uscendone il vescovo
e <i>Marcantonio Colonna</i> con tutta sua
gente. Passati poi tre giorni, il Lautrec
consegnò essa città ad <i>Andrea Gritti</i>, che la
accettò a nome del senato veneto, e ben
regalato si ridusse nello Stato di Milano.
Infinite allegrezze fecero i Veronesi, liberati
dall'insoffribil giogo dell'armi straniere.
E tal fine ebbe la lega di Cambrai,
e la lunga e crudel guerra originata da
essa, per cui non si può dire quanti tesori,
quanto sangue spendessero tanti principi
della cristianità, e quanti disastri e desolazioni
patisse tutta la Lombardia. Maraviglia
fu che in mezzo a sì potente e lungo
turbine potesse sostenersi la repubblica
veneta; ma quanto più terribile fu il suo
pericolo, tanto maggior divenne la sua gloria;
perchè, quantunque perdesse qualche
porzione dell'antico suo dominio, pur
seppe e potè conservare la maggior parte
e il meglio delle sue signorie in terra
ferma.
</p>

<p>
Dopo una sì solenne ed universal pace
pareva oramai che l'Italia avesse a respirare,
ma fallirono questi conti; perciocchè
<i>Francesco Maria</i>, già <i>duca d'Urbino</i>,
dimorante in Mantova, esule da' suoi Stati,
sentendo il mal governo che facea <i>Lorenzo
de Medici</i>, e invitato da chiunque gli
era affezionato e fedele, si accinse a ricuperar
quel ducato. Fu a ciò anche istigato
da <i>Federigo Gonzaga signor di Bozzolo</i>
e condottier d'armi assai rinomato, per
vendicarsi di un affronto che pretendeva
a sè fatto dal suddetto Lorenzo. Giacchè
la pace dovea far cassare non poche brigate
di soldati, e questi avvezzi all'onorato
mestier della guerra, delle prede e rapine,
avrebbono cercato chi desse loro soldo,
nello stesso tempo che si trattava della restituzion
di Verona, se l'intese esso Francesco
Maria co' caporali spagnuoli e tedeschi,
e prese al suo servigio cinque mila fanti
dei primi, e tre mila altri italiani con mille
<span class="pagenum" id="Page_346">[346]</span>
e cinquecento cavalli. Il <i>marchese di Mantova</i>
gli somministrò buona copia di danaro.
Però con questa armata, picciola
di numero, ma considerabile pel suo valore,
poco dopo la resa di Verona s'avviò
alla volta de' suoi Stati con tal celerità,
che non ebbero tempo per opporsegli le
genti del papa e di Lorenzo de Medici
che erano in Ravenna e Rimini. Passato
per la via del Furlo, in poco tempo ebbe
alla sua divozion Urbino con tutto il ducato,
eccettuata la fortezza di San Leo.
Ma non già Pesaro, Sinigaglia, Gradara e
Mondavio, terre separate da quel ducato,
perchè <i>Renzo da Ceri</i>, che v'inviò gran
gente di presidio, le sostenne. Intanto Lorenzo
de Medici alle milizie italiane, tanto
sue che de' Fiorentini, unì due mila e cinquecento
fanti tedeschi, e più di quattro
mila fanti guasconi, che aveano servito
nell'armata di Lautrec. L'Anonimo Padovano
dice ducento lancie e due mila Guasconi,
comandati dal <i>signore di Scudo</i>. I
capitani di questo esercito erano <i>Renzo
da Ceri</i>, <i>Vitello da Città di Castello</i> e il <i>conte
Guido Rangone</i>; ed ascese questa armata
fino a mille uomini d'armi, mille cavalli
leggieri e quindici mila fanti, che pareano
atti ad inghiottire il duca d'Urbino.
Era insospettito forte il papa che il re
di Francia tenesse mano segretamente in
questa guerra; ma il re, per disingannarlo,
mandò i suoi ministri a Roma, affinchè
trattassero lega col pontefice, che infatti
fu stabilita. Fu in tal congiuntura fatta
gagliarda istanza a papa Leone, perchè
restituisse Modena, Reggio e Rubiera ad
<i>Alfonso duca</i> di Ferrara, secondochè ne
avea date in Bologna tante promesse, non
mai eseguite. Promise il papa con un breve
di restituirle nello spazio di sette mesi,
ma con intenzione di nulla farne, se cessavano
i presenti pericoli, siccome infatti
avvenne, perchè l'osservar la parola non
fu mai contato fra le virtù di questo pontefice.
Continuò dipoi con varie vicende
la guerra, diffusamente descritta dal Guicciardini.
Altro non ne rapporterò io, se
non che trovandosi Lorenzo de Medici
<span class="pagenum" id="Page_347">[347]</span>
nel mese di giugno all'assedio di Mondolfo,
fu colpito nella sommità del capo da
una palla di archibuso; pel qual colpo gli
convenne star molti giorni in letto: il
che fu cagione che i suoi soldati più pensassero
a saccheggiare il paese che a cercar
vittoria. Spedito dal papa il <i>cardinal
Giulio de Medici</i> suo cugino al comando
di quell'armata, appena giunto egli colà,
insorse una quistione tra i fanti italiani
e tedeschi, per cui seguirono ammazzamenti
e saccheggi non pochi, e fu forza
dividere quelle nazioni tra Rimini e Pesaro.
Accadde ancora che il duca Francesco
Maria, tenendo segrete intelligenze
col corpo degli Spagnuoli, militanti per
la Chiesa, arrivò una mattina improvvisamente
ai loro alloggiamenti. Parte di
essi scappò a Pesaro, e l'altra parte andò
ad unirsi con lui. Dopo di che assaltò il
campo de' Tedeschi, dove secento d'essi
restarono morti o feriti. Non andò molto
che anche un'altra buona frotta di Guasconi
passò nell'armata d'esso duca.
</p>

<p>
Trovavasi assai forte di gente <i>Francesco
Maria</i>, ma esausto affatto di pecunia,
requisito troppo importante agl'impegni
della guerra. Ne penuriava anche <i>papa
Leone</i>, ma seppe trovar maniera di ricavarne,
con fare nel dì primo di luglio la
promozione di trentuno cardinali, fra i
quali molti di gran merito pel loro sapere
o nobiltà. Dagli altri creati per altri motivi
ricavò la somma di ducento mila ducati
d'oro, che mirabilmente servirono a
terminar la guerra d'Urbino. Imperciocchè,
ossia che l'accorto cardinal Giulio
de Medici sapesse sotto mano guadagnar
gli Spagnuoli che erano al servigio di
Francesco Maria, o che s'interponesse
<i>don Ugo di Moncada</i> vicerè di Sicilia, per
istaccarli da lui: certo è che esso duca
entrato in diffidenza de' medesimi, e conosciuto
di non potersi sostenere contro
le forze del papa, aiutato dai re di Francia
e di Spagna, diede orecchio ad un miserabile
accomodamento; per cui il pontefice
si obbligò di pagare ai fanti spagnuoli
quarantacinque mila ducati d'oro,
<span class="pagenum" id="Page_348">[348]</span>
e sessanta mila ai fanti guasconi; e che
esso Francesco Maria potesse passar liberamente
a Mantova con tutte le sue robe,
colle artiglierie e colla famosa libreria,
messa insieme da <i>Federigo I duca</i> di
Urbino, avolo suo materno: il che fu
eseguito. Così terminò la presente guerra,
durata quasi otto mesi, per cui spese il
pontefice circa ottocento mila ducati di
oro, la maggior parte nondimeno, come
vuole il Guicciardini, pagata dai Fiorentini,
i quali fecero in tale occasione una
trista figura, siccome divenuti schiavi
della casa de Medici. Furono poi confiscati
i beni di moltissimi nobili del ducato
d'Urbino, che s'erano mostrati favorevoli
a Francesco Maria, e vennero atterrate
nel seguente anno le mura d'Urbino,
Fossombrone e Mondolfo, acciocchè
non avessero quegli abitanti coraggio di
ribellarsi in avvenire. Lorenzo de Medici
colà tornò duca. Appartiene a quest'anno
un esecrando avvenimento, cioè la congiura
di <i>Alfonso Petrucci cardinale</i> di Siena
contro la persona del pontefice Leone.
Era inviperito questo porporato, perchè
il papa avesse fatto cacciar di Siena <i>Borghese</i>
suo fratello, quasi signore di quella
città, e privato lui stesso delle rendite
paterne. Crebbe tanto questo sacrilego
odio, che più volte pensò d'uccidere lo
stesso papa nel concistoro, oppure alla
caccia; ma infine s'appigliò al partito di
farlo avvelenare per mezzo di Batista da
Vercelli chirurgo, se potea giugnere a medicar
una fistola antica, che il papa avea
ne' confini delle natiche. Fu scoperta
questa infame trama, preso il cardinale
con varii complici, provato il delitto, per
cui in castello Sant'Angelo gli venne tagliato
il capo. <i>Bendinello de' Sauli</i> cardinal
genovese, siccome convinto che il Petrucci
gli avesse rivelata la scellerata sua
intenzione, fu privato della dignità del
cardinalato, e condannato a una perpetua
prigione. Questi poi col danaro ricuperò
la libertà e il cappello, ma perchè poco
tempo dappoi mancò di vita, attribuirono
i maligni la morte sua a veleno.
<span class="pagenum" id="Page_349">[349]</span>
A <i>Raffaello Riario cardinale</i> di San Giorgio e
camerlengo per la stessa ragione tolto
fu il cappello, ma restituito da lì a non
molto tempo per grossissima quantità di
danaro. Adriano cardinale di Corneto,
benchè gli fosse perdonato, diffidando di
sua vita, se ne fuggì, nè si seppe dove incognito
andasse a terminare i suoi giorni.
Gran dire cagionò dappertutto questo
nero attentato. Nel presente anno a' dì 8
di ottobre <i>Francesco re di Francia</i> rinnovò
la lega offensiva e difensiva colla <i>republica
di Venezia</i>.
</p>

<hr />
</div>

<div class="chapter">
<h2 class="hidden" id="MDXVIII">MDXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXVIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Leone</span> X papa 6.</td>
  </tr>
  <tr>
    <td><span class="smcap">Massimiliano</span> I re de' Romani 26.</td>
  </tr>
</table>

<p>
Fu questo dopo tante guerre un
anno di pace tanto in Italia, quanto negli
altri regni cristiani, se non che gran
timore era in Roma e ne' popoli italiani
che il gran Sultano de' Turchi Selim volgesse
le armi contro le provincie cristiane.
<i>Papa Leone</i>, affinchè questo tiranno
non trovasse sprovvedute le contrade
cristiane, più che mai si diede ad incitare
i monarchi battezzati ad una lega, non
solamente per fargli fronte occorrendo,
ma anche per invadere preventivamente
da più parti i di lui Stati. A questo fine
spedì a <i>Massimiliano Cesare</i> il <i>cardinale
di San Sisto</i>, ed altri cardinali di grande
autorità ai <i>re di Francia</i>, <i>Spagna</i> ed <i>Inghilterra</i>,
avendo prima intimata una tregua
di cinque anni ad essi e a tutti gli
altri principi cristiani. Andarono questi
legati, ma nulla operarono di sostanziale
per sì rilevante affare, se non che furono
intimate le decime al clero, ed anche ben
pagate, ma senza che queste s'impiegassero
poi contro il nemico comune. Pensava
ognun di que' monarchi a' proprii
interessi più che a quelli della cristianità.
Eppure, se mai giusto fu il timore della
potenza turchesca, certamente fu in questo
tempo. Imperocchè regnava Selim,
uno de' più feroci e crudeli sultani di
<span class="pagenum" id="Page_350">[350]</span>
quella nazione. Invasato costui dallo spirito
de' conquistatori e dall'amor della
gloria, avea già sì dilatato il suo imperio,
che oramai ognun diffidava di resistergli.
Principi di gran potenza per più secoli
erano stati fin qui i sultani, ossia soldani
d'Egitto, siccome possessori non solo di
quel vasto e fertilissimo paese, ma anche
della Palestina, Soria e di una parte dell'Arabia,
e guerniti sempre d'un possente
esercito di Mammalucchi, non dissimili
dai giannizzeri turcheschi. S'invogliò
Selim di stendere la sua signoria sopra
quelle ricchissime contrade, e però,
ammassato un formidabile esercito, fingendo
di volerla contro il sofì di Persia,
già da lui sconfitto, all'improvviso piombò
addosso a Damasco e alle altre città
di Soria, delle quali, non men che di
Gerusalemme, s'impadronì. Spinse poi
l'armi vittoriose contro il sultano di
Egitto, che restò sconfitto e ucciso in una
gran battaglia. Succeduto a lui un altro
sultano, fu anch'egli preso e fatto ignominiosamente
morire. In una parola,
con infinito spargimento di sangue e di
crudeltà e saccheggi innumerabili rimase
distrutta affatto la monarchia di que' soldani,
e tutto il loro impero sottoposto al
giogo de' Turchi. Tanti progressi del tiranno
d'Oriente, e per li quali venne
egli a raddoppiar le entrate della sua
camera, e che spezialmente accaddero
ne' due prossimi passati anni, bastavano
bene ad atterrir l'Italia, e chiunque era
confinante alla smisurata potenza di Selimo.
Ma si aggiunse ch'egli si diede ad
armare una bella flotta di navi: segno
ch'egli meditava qualche grande impresa
contro i Cristiani. Però avea ben ragion
di temere papa Leone. Fece egli fare in
Roma solenni processioni di penitenza,
alle quali anche intervenne con pie' nudi,
e non tralasciò diligenza veruna per
muovere i potentati della Cristianità ad
una lega e crociata contra di un sì forte
non mai sazio conquistatore.
</p>

<p>
Ma in mezzo a questi timori non dimenticava
esso pontefice l'ingrandimento
<span class="pagenum" id="Page_351">[351]</span>
della propria casa. Aveva egli già concertato
l'accasamento di <i>Lorenzo duca di
Urbino</i> suo nipote con <i>madama Maddalena</i>
della casa de' duchi o conti di Bologna
in Piccardia. I Sammartani la chiamano <span class="fnote">[Sammarthan., Histoire de la Maison de
France.]</span>
Maddalena della Torre contessa
d'Auvergne, e il Belcaire <span class="fnote">[Belcaire, Commentar. Rerum Gallicar.,
lib. 16.]</span> la dice figlia
d'una sorella di <i>Francesco Borbone
duca di Vandomo</i>, di sangue reale. Venuta
la primavera di quest'anno, Lorenzo,
passato a Firenze, ivi fece un suntuoso
preparamento per la sua andata in Francia.
Secondo l'Anonimo Padovano, seco
condusse cinquecento cavalli ed infiniti
carriaggi. Era in questo tempo nato a
<i>Francesco I re</i> di Francia un figlio maschio,
che fu poi <i>Francesco II</i>; e perchè
egli attendeva a guadagnarsi sempre più
la benevolenza del papa sulla speranza
d'averlo propizio per la difesa dello Stato
di Milano, desiderò che esso pontefice
fosse padrino al battesimo del figliuolo.
Per questa cagione, siccome scrive il
Guicciardini, Lorenzo affrettato a compiere
quel viaggio, avendo prese le poste
arrivò a Parigi, dove, nel dì 25 d'aprile,
con <i>Antonio duca di Lorena</i> e <i>Margherita
d'Alenzon</i> sorella del re tenne al
sacro fonte il nato Delfino. Furono in tal
congiuntura per dieci giorni fatte immense
allegrezze, banchetti, giostre e
tornei, ne' quali anche Lorenzo si fece
conoscere valoroso cavaliere. Furono
poi celebrate con regal pompa le di lui
nozze; nè il re Cristianissimo lasciò indietro
onore alcuno che non compartisse
a lui, massimamente all'udire le grandi
proteste ch'egli fece d'un perpetuo attaccamento
suo e del pontefice alla di
lui corona. Portò in questa occasione
Lorenzo un breve del papa che concedeva
al re di potere ad arbitrio suo valersi
delle decime raccolte per la meditata
crociata, con obbligo poi di restituir
quel danaro quando si avesse a proceder
<span class="pagenum" id="Page_352">[352]</span>
contra del Turco. Ed ecco dove andavano
a finire tanti sussidii del clero:
il che faceva poi gridare i partigiani della
nascente eresia di Lutero, i quali arrabbiatamente
declamavano contra il progetto
d'essa crociata. Venne poi Lorenzo
colla consorte per mare a Livorno, ed
indi a Firenze, dove per otto giorni continui
si fecero incredibili suntuose allegrezze.
Cresceva intanto a furia l'incendio
commosso in Germania dal suddetto
Lutero, perchè sostenuto da <i>Federigo
duca di Sassonia</i>. Perciò papa Leone
giudicò bene d'inviare in Germania <i>Tommaso
da Vio cardinale</i>, insigne teologo
scolastico di questi tempi, appellato il
cardinal Gaetano. Andò egli: seco s'abboccò
Lutero: si venne alle dispute sopra
le indulgenze; ma infine il porporato
si trovò deluso. Lutero, uomo pien di
alterigia, avea cominciata la guerra alla
Chiesa sua madre, era risoluto di continuarla,
perchè si sentiva sicure le spalle;
nè un cervello sì bollente e superbo si
sarebbe mai ridotto a disdirsi. Stette <i>Alfonso
duca</i> di Ferrara aspettando con
impazienza che passassero i sette mesi
che papa Leone s'era preso di tempo col
re di Francia per restituirgli Modena,
Reggio e Rubiera. Ma passò altro che
sette mesi, senza che se ne vedesse esecuzione
alcuna. Ne fece egli istanze a
Roma, e si trovò che le promesse di questo
pontefice, anche autenticate da strumenti
e brevi, solamente significavano di
voler fare quello che tornasse il conto a
lui, e non altrimenti. Determinò per questo
il duca, nel dì 14 di novembre, di
portarsi in persona a Parigi per implorar
di nuovo la protezione del re, e tornò di
colà nel seguente febbraio con buona
provvision di parole, perchè in que' tempi
si guardava ognuno dal disgustare un
papa, e molto più premeva a quel re di
tenerselo amico, dacchè era divenuto signor
di Milano.
</p>

<p>
<span class="pagenum" id="Page_353">[353]</span>
</p>

<hr />
</div>

<div class="chapter">
<h2 class="hidden" id="MDXIX">MDXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXIX</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Leone</span> X papa 7.</td>
  </tr>
  <tr>
    <td><span class="smcap">Carlo</span> V imperadore 1.</td>
  </tr>
</table>

<p>
Nel dì 12 del presente anno terminò
il corso di sua vita <i>Massimiliano re dei
Romani</i>: principe che in pietà, clemenza
ed altre virtù, non si lasciò vincere da
alcuno, e che vide ben favorita la sua
casa dalla fortuna, ma senza ch'egli sapesse
profittar d'altre favorevoli occasioni
che esigevano più costanza, maggiore
attività e miglior uso del danaro
ch'egli prodigamente spendeva, senza
poi trovarlo al bisogno. S'egli fosse più
lungamente vissuto, era da sperare che
il suo zelo e potere avesse estinto in
fasce lo scisma incominciato da Lutero,
il quale appunto, nell'interregno, prese
maggior vigore. Grandi maneggi furono
fatti dai due principi che sopra gli altri
aspiravano a quella gran dignità, cioè
da <i>Carlo V re di Spagna</i>, delle due Sicilie,
delle Indie Occidentali, e signore della
Borgogna, de' Paesi-Bassi e d'altri molti
Stati, nel quale era caduto eziandio tutto
il retaggio della nobilissima casa d'Austria
per la morte del suddetto avolo
suo; e <i>Francesco I</i>, re del floridissimo
regno di Francia, duca di Milano, e signore
di Genova. Studioso cadaun di
essi di guadagnare i voti degli elettori, e
spezialmente il re Francesco con grosse
offerte di danari (che questa sola buona
ragione aveva egli dal suo canto) cercò
di ottenere il pallio. Ma perchè l'essere
Carlo di nazion germanica, portava nelle
bilance di ognuno troppa superiorità alle
pretensioni dell'altro; e perchè ai principi
della Germania recava più timore la
potenza unita di un re di Francia, che la
disunita di Carlo Austriaco; perciò nel dì
28 di giugno con bastanti voti restò proclamato
re di Germania e re de' Romani,
ossia imperadore eletto, esso <i>Carlo V</i>. Nei
secoli addietro non prendevano i re di
Germania il titolo d'<i>imperadore</i>, se non
dappoichè aveano ricevuta la corona romana,
<span class="pagenum" id="Page_354">[354]</span>
siccome si è potuto vedere in
tanti esempli de' secoli antecedenti. Cominciò
Massimiliano ad intitolarsi <i>imperadore
eletto</i>, trovandosi in vari suoi
documenti questo titolo, benchè in altri
si vegga quel solo di <i>re de' Romani</i>. Ma
Carlo V da lì innanzi altro titolo non
usò che quello di <i>eletto imperador de' Romani</i>.
Nel che è stato imitato dai suoi
augusti successori, con lasciar anche
nella penna la parola <i>eletto</i>. Perciò a me
ancora sarà lecito di chiamarli tali in
avvenire, ancorchè niun d'essi, fuorchè
lo stesso Carlo V, ricevesse o ricercasse
mai l'imperiale corona di Roma. Non
fu difficile agl'intendenti delle cose del
mondo il presagire, che poco sarebbe
per durar la pace fra il novello Augusto
e Francesco re di Francia, per gara di
gloria, o per interesse di Stato. Si trovavano
amendue giovani e potenti: l'esaltazione
dell'uno era troppo rincresciuta
all'altro. Il Belcaire <span class="fnote">[Belcaire, Rerum Gallic., lib. 16.]</span> fa un
ritratto di questi due principi. Egregie
doti concorrevano in <i>Francesco</i>, ma insieme
due considerabili vizii, cioè un
eccessivo desio di gloria, congiunto con
una somma stima di sè medesimo, e una
smoderata libidine. Della sua grazia
spezialmente godeano gli adulatori. Il
gravar di nuove imposte i sudditi, per
far sempre nuove guerre, a lui pareva
un nulla; nel che cominciò a non voler
punto ascoltare il consiglio de' pari e
de' parlamenti, con gloriarsi ancora di
aver egli cavato dalla minorità, ed esentato
dai tutori il regno di Francia. In
<i>Carlo V</i> all'incontro si univa la gravità
con un perspicace ingegno, con molta
moderazion delle passioni, e con altre
virtù atte a formare un insigne rettor di
popoli, se non che anche in lui l'amor
della gloria il portò sempre alle guerre,
e talvolta ad anteporre l'utile all'onesto.
L'emulazione di questi due monarchi,
che poi passò in odio, non produsse nell'anno
presente alcun litigio tra loro,
ma si andò disponendo per partorirne.
</p>

<p>
<span class="pagenum" id="Page_355">[355]</span>
</p>

<p>
Qual fosse l'ansietà di <i>papa Leone</i>
per esaltare la propria casa, l'abbiam
di sopra accennato. Ma ad altri tempi, e
non ai suoi, era riserbato il compimento
de' suoi desiderii. Cadde infermo in Firenze
<i>Lorenzo de Medici duca</i> d'Urbino,
suo nipote. L'Ammirati dice <span class="fnote">[Ammirati. Guicciardini.]</span> di mal
franzese, e che la sua lunga ed acerba
infermità il trasse finalmente a morte
nel dì 28 d'aprile. Io non so mai come
nella Storia del Nardi <span class="fnote">[Nardi.]</span> sia scritto che
egli passò all'altra vita a' dì 4 di maggio
del 1518. Sarà errore di stampa. Pochi
giorni prima era pure morta di parto
<i>madama Maddalena</i> sua consorte, con
lasciare dopo di sè una figliuola che, appellata
<i>Catterina</i>, vedremo, a suo tempo,
regina di Francia. Dai più de' Fiorentini
fu con interno segreto giubilo solennizzata
la sua morte, perchè credenza vi
era, che questo nipote pontifizio, il quale
non solo primeggiava in quella città, ma
n'era il principal direttore, pensasse a
farsene signore. Sicchè terminata in lui
la legittima discendenza di <i>Cosimo de
Medici</i> il Magnifico, parve che venisse
meno al papa ogni speranza di propagare
ed ingrandir la sua linea; perciocchè è
ben vero, che di Lorenzo restò un figlio
bastardo, per nome <i>Alessandro</i>, il quale
noi vedremo, a suo tempo, duca di Firenze;
ma Leone X non ne facea in
questi tempi molta stima, siccome neppure
pensava a promuovere i discendenti
da <i>Lorenzo</i> fratello del suddetto Cosimo,
nella qual linea vivea allora <i>Giovanni de
Medici</i>, personaggio di raro valore, a cui
appunto nel dì 11 di giugno del presente
anno nacque <i>Cosimo</i> che siccome vedremo,
arrivò ad essere gran duca di Toscana.
Perciò il papa riunì alla Chiesa
il ducato d'Urbino, Pesaro e Sinigaglia,
e solamente mandò a Firenze il <i>cardinal
Giulio de Medici</i>, acciocchè ivi comandasse
le feste, e conservasse il lustro e
la potenza della casa de' Medici in quella
<span class="pagenum" id="Page_356">[356]</span>
nobil città. In ricompensa ancora delle
tante spese fatte dalla repubblica fiorentina,
per occupare e ricuperare in favore
del defunto Lorenzo il ducato di Urbino,
le concedette la fortezza di San Leo e
tutto il Montefeltro.
</p>

<p>
Ma quantunque nella morte del nipote
rimanessero troncate le idee del pontefice
d'ingrandire la propria famiglia,
non cessavano già, anzi presero dipoi
maggior vigore le altre ch'egli nudriva
di accrescere la potenza temporale della
Chiesa romana, per emulazione alla gloria
di <i>papa Giulio II</i>; giacchè, come nota
il Guicciardini, l'ambizione de' sacerdoti
non era in questi tempi, ed anche prima,
da meno di quella dei secolari. Già vedemmo
papa Leone più volte obbligato
a restituire Modena e Reggio ad <i>Alfonso
duca</i> di Ferrara. Invece di far questo,
andava egli sempre meditando di spogliarlo
ancora di Ferrara, e non già con
armi manifeste, ma con insidie. E gli si
presentò occasione di eseguir sì ingiusto
disegno; imperciocchè fu preso il duca
nel novembre di quest'anno da una lunga
e pericolosa malattia, per cui si sparse
voce che fosse disperata sua vita. Avvertitone
il papa, e sapendo che il <i>cardinal
Ippolito</i> fratello del duca, atto a
sostener la città, si trovava al suo arcivescovato
di Strigonia in Ungheria, diede
commissione ad <i>Alessandro Fregoso vescovo</i>
di Ventimiglia, abitante allora in
Bologna, che, fingendo di voler entrare
per forza in Genova, ammassasse genti
d'armi, e se la intendesse con <i>Alberto
Pio</i>, signor di Carpi, nemico giurato
della casa d'Este. Con circa sei mila tra
cavalli e fanti passò questo buon ecclesiastico,
per effettuare l'ordito tradimento,
verso la Concordia, facendo vista di
volerla contro quella terra. Avea noleggiato
eziandio molte barche, per passare
il Po alla bocca del fiume Secchia. Ma
<i>Federigo marchese</i> di Mantova, che stava
attento agli andamenti di quelle soldatesche,
venne scoprendo la mena, e per
uomo apposta ne spedì tosto l'avviso al
<span class="pagenum" id="Page_357">[357]</span>
duca Alfonso suo zio. Stava allora senza
sospetto il convalescente duca, nè tardò
a raddoppiar le guardie e le precauzioni
alla città, dove si trovò che circa quaranta
braccia di muro di essa erano cadute. Si
fecero anche ritirare all'altra
riva tutte le barche destinate a quel tentativo:
provvisione che indusse il vescovo
Fregoso a ritornarsene indietro colle
pive nel sacco. Poco fa si è nominato
Federigo marchese di Mantova, e qui
conviene avvertire, che, a' dì 20 di febbraio
del presente anno, dopo lunga malattia,
mancò di vita il <i>marchese Francesco</i>
suo padre: principe che in tante
azioni avea dati segni di gran valore, e
col suo moderato governo s'era comperato
l'affetto de' suoi popoli. Lasciò dopo
di sè <i>Federigo</i> primogenito, che a lui
succedette nel dominio; <i>Ercole</i> che fu
poi cardinale; e <i>don Ferrante</i> che fu
duca di Molfetta, Guastalla, ec., e gran
nome acquistò fra i capitani del secolo
presente.
</p>

<hr />
</div>

<div class="chapter">
<h2 class="hidden" id="MDXX">MDXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXX</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Leone X</span> papa 8.</td>
  </tr>
  <tr>
    <td><span class="smcap">Carlo V</span> imperadore 2.</td>
  </tr>
</table>

<p>
Trovavasi ne' suoi regni di Spagna
<i>Carlo V</i>, allorchè seguì l'elezione di lui
in re de' Romani, ossia imperadore. Essendosi
egli preparato per venire a prendere
la corona germanica, passò in questo
anno per mare con flotta magnifica alla
volta di Fiandra, e prima diede una scorsa
in Inghilterra per abboccarsi col <i>re Arrigo
VIII</i>, con cui acconciò i suoi interessi, e
di là poi sbarcò ne' Paesi Passi, dove incredibil
fu il concorso de' principi, degli
ambasciatori e della nobiltà, per complimentarlo.
Venuto l'ottobre, si trasferì ad
Aquisgrana, dove con somma magnificenza
ricevè la prima corona dell'imperio
nel dì 24 d'esso mese. Di non lieve negligenza
accusar si può Pietro Messia, che
nella vita di questo gloriosissimo augusto
il vuol coronato nel dì 24 di febbraio,
giorno di san Mattia, siccome ancora chi
<span class="pagenum" id="Page_358">[358]</span>
ciò mette al dì 15 di giugno. Intanto sempre
più insolentiva Martino Lutero in
Germania. Dal far guerra agli abusi della
corte di Roma, era egli passato a farla
ancora contro la Chiesa cattolica, riprovando
ora uno, ora altro degli antichissimi
suoi dogmi. Perciò <i>papa Leone X</i> non
potè più ritenersi dal procedere contro un
sì fiero laceratore della vigna del Signore.
Pubblicò egli nel dì 16 di giugno una
bolla, in cui condennati molti degli errori
d'esso Lutero, fulminò le censure contra
di lui e di tutti i suoi aderenti, il numero
de' quali era già divenuto formidabile in
Germania con iscoprirsi tale anche <i>Federigo
duca di Sassonia</i>. Ma questo incendio, a
smorzar il quale non furono sul principio
adoperati valevoli mezzi, tal piede
avea preso, che non solo non cessò con
tutti i fulmini del Vaticano, e con tutte le
prediche degli zelanti cattolici, ma si andò
sempre più rinforzando, trovandolo utile
i principi, per occupar gl'immensi beni
degli ecclesiastici; gustoso gli stessi ecclesiastici,
perchè dispensati dalla continenza;
e soave i secolari, perchè sgravati
da varii digiuni e da altri salutevoli
istituti della Chiesa cattolica. Ma intorno
a questa lagrimevol tragedia può il
lettore consigliarsi colla storia ecclesiastica.
Allorchè maggiormente paventava
la Cristianità per li terribili apparati di
guerra che faceva Selimo tiranno dell'Oriente,
e mentre già si provavano ne' confini
della Croazia e Dalmazia furiose scorrerie
di Turchi, con credersi anche imminente
l'assedio di Rodi, posseduto dai
cavalieri, detti oggidì di Malta: allo improvviso
vennero ordini da Costantinopoli,
che si sciogliesse quel grande armamento
per mare, e che le milizie tornassero
alle lor case. La cagion di ciò fu che
a quel feroce sultano una pericolosa ulcera
nelle reni cominciò a far guerra, per
cui calò a lui la voglia di muoverla contro
i cristiani. Venuto poi l'autunno, cotanto
crebbe il suo malore, che restò colla
morte di lui libero il mondo dal timore
di sì sanguinario regnante, glorioso bensì
<span class="pagenum" id="Page_359">[359]</span>
fra i suoi per tante vittorie e conquiste,
ma infame per la crudeltà usata contro
gli stessi suoi parenti e fratelli, e fin contra
del proprio padre. Succedette nell'imperio
turchesco Solimano suo figlio, gran
flagello anch'esso, siccome vedremo, dei
popoli cristiani. Per questa mutazion di
cose in Levante respirò Roma e l'Italia
tutta.
</p>

<p>
Altro avvenimento degno di qualche
memoria, accaduto in Italia nel presente
pacifico anno, non ci somministra
l'istoria, fuorchè quanto avvenne a
<i>Gian-Paolo Baglione</i> che avea fatta in
addietro sì gran figura fra gl'Italiani
come condottier d'armi, e come signore
o tiranno di Perugia sua patria. Dall'Anonimo
Padovano scrittore contemporaneo,
ci vien dipinto come tiranno non
solo di quella città, ma di tutti i luoghi
circonvicini, uomo empio, senza fede, e,
per dir tutto in una parola, mostro di natura
orrendissimo. Se di tutto egli fosse
reo, nol saprei dire. Cessata la guerra, era
egli ritornato alla patria. Pazientò un pezzo
<i>papa Leone</i> questo mal arnese, ma, stimolato
da tanti ricorsi di que' popoli,
determinò finalmente di mettervi rimedio.
Scrive il Guicciardini, che per avere Gian-Paolo
cacciato da Perugia Gentile della
medesima famiglia, fu citato a Roma; che
in sua vece mandò Malatesta suo figlio;
ma che persistendo il papa, ed assicurandolo
gli amici da ogni pericolo, perchè
parlatone ad esso pontefice, con parole di
astuzia aveva egli fatto lor credere che
niun danno gli avverrebbe: se ne andò il
Baglione a Roma, dove, dopo essere stato
imprigionato, e processato gli fu mozzato
il capo. L'anonimo Padovano pretende che
Leone non confidando di poter avere in
mano questo tiranno, e parendogli che si
potesse in tal caso rompere la fede, con
un breve tutto dolcezza il chiamò alla
corte, fingendo di voler trattare con lui
d'importante affare. Mandò Gian-Paolo
a Roma il figlio per iscusarsi, stante una
malattia che gli era sopraggiunta. Il papa,
dopo di aver fatto di grandi carezze al
<span class="pagenum" id="Page_360">[360]</span>
giovane, il rimandò dicendo: essere necessaria
la persona del padre a cagion della
materia da trattarsi, che non si potea
confidare a lettere o persone. Aggiugne
esso Anonimo che il pontefice gli mandò
anche un salvo condotto, affidato dal
quale, e dalle esortazioni del figlio, comparve
Gian-Paolo a Roma, dove baciò il
piede al papa, e si trovò molto accarezzato.
Ma che ito nel seguente giorno a
palazzo, fu ritenuto prigione dal <i>conte
Annibale Rangone</i>, capitano della guardia
pontificia. Dopo di che processato e tormentato,
confessò un'infinità di enormi
delitti, per li quali non una, ma mille
morti meritava; laonde fu una notte
decapitato in Castello Sant'Angelo. Fuggirono
la moglie e i figli col loro meglio
a Padova, perchè Gian-Paolo era condottier
d'armi al servigio della repubblica
veneta, e con quella sponda si credea di
poter commettere quante iniquità volea.
Con ciò Perugia fu pienamente rimessa
all'ubbidienza del papa.
</p>

<p>
Racconta eziandio esso Anonimo Padovano,
avere in quest'anno papa Leone
all'improvviso inviato <i>Giovanni de Medici</i>,
giovane ferocissimo e vago di guerra,
con mille cavalli e quattro mila fanti a
Fermo contra di <i>Lodovico Freducci</i> tiranno
di quella città, ed uomo di gran
valore. Ne uscì costui con ducento cavalli,
pensando di fuggire; ma raggiunto
dal Medici, fece bensì una maravigliosa
difesa, ma finalmente lasciò nel combattimento
la vita con più di cento de' suoi
seguaci. Fermo immantinente ritornò
alle mani del pontefice. La caduta del
Freducci, da cui dipendeano altri tirannetti
che occupavano città o castelli in
quelle vicinanze, cagion fu ch'essi parte
fuggissero, parte corressero a Roma ad
implorar la clemenza pontifizia, dove la
maggior parte furono carcerati: con che
tutta la Marca restò purgata da que' mali
umori. Nè già lasciava papa Leone il pensiero
di spogliar, se potea, di Ferrara il
<i>duca Alfonso</i>, giacchè gli parea poco il
detener tuttavia le imperiali città di Modena
<span class="pagenum" id="Page_361">[361]</span>
e Reggio contro le autentiche promesse
di restituirle ad esso duca. Vincere
Ferrara coll'armi non era cosa facile.
Determinò dunque di adoperare un mezzo
non degno de' principi secolari, e
molto meno di chi più dovrebbe ricordarsi
d'essere Vicario di Cristo, che di essere
principe. Intavolò dunque un trattato
di far assassinare il duca, del che parlano
non i soli storici ferraresi, ma il Guicciardini
stesso, insigne storico, che era
allora governatore dì Modena e Reggio
pel medesimo papa, ed innocentemente
si trovò mischiato in questo nero tradimento.
Chi maneggiò il trattato, fu <i>Uberto
Gambara</i>, protonotario apostolico, persona
che arrivò poi a guadagnare il cappel
rosso. Se l'intese egli con Rodolfo Hello
Tedesco, capitano della guardia d'esso
duca, a cui fu promesso molto, e mandata
per caparra la somma di due mila
ducati d'oro. Già era concertato il tempo
e luogo di uccidere il duca; dato ordine
al Guicciardini, e agli uffiziali di Bologna
di presentarsi in un determinato
giorno ad una porta di Ferrara. Ma il
Tedesco, uomo d'onore, rivelò sul principio,
e continuamente di poi, al duca
Alfonso tutta l'orditura del tradimento.
Si sentì più d'una volta tentato esso duca
di lasciarlo proseguir sino al fine; ma se
ne astenne per non aver poi nemico dichiarato
il papa, e però gli bastò di far
troncare la pratica, e di fermar poscia
autentico processo di questo infame attentato,
colla deposizione di alcuni complici,
e colle lettere originali del Gambara
per valersene, quando occorresse
il bisogno.
</p>

<hr />
</div>

<div class="chapter">
<h2 class="hidden" id="MDXXI">MDXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXI</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Leone X</span> papa 9.</td>
  </tr>
  <tr>
    <td><span class="smcap">Carlo V</span> imperadore 3.</td>
  </tr>
</table>

<p>
Tenuta fu in quest'anno una magnifica
dieta in Vormazia da <i>Carlo V imperadore</i>,
dove intervennero in gran copia
i principi dell'impero. Lo strepito e commozione
che faceva la più che mai crescente
<span class="pagenum" id="Page_362">[362]</span>
eresia di Lutero, e le istanze dei
ministri pontifizii, indussero esso Augusto
a chiamar colà l'autore di tanti sconcerti.
Senza salvocondotto non si volle
egli muovere. Giunto colà nel dì 16 di
aprile con gran baldanza, e presentato
davanti a Cesare e alla maestosa adunanza,
sostenne quanto aveva insegnato,
nè maniera si trovò di farlo muovere un
dito. Perciò restò licenziato, e poscia nel
dì otto di maggio l'imperadore pubblicò
un terribil bando contro la di lui persona
e suoi errori: passi tutti che nulla
servirono per fermare il torrente impetuoso
delle sue eresie. Alla guerra contro
la religion cattolica tenne dietro in
quest'anno quella ancora de' principali
potentati della Cristianità. Dacchè fu partito
di Spagna Carlo V si scoprirono
in quelle parti dei malcontenti e sediziosi;
perciocchè il primo regalo ch'egli
avea fatto a que' popoli, nuovi sudditi,
era stato l'accrescimento de' pubblici
aggravi, e l'aver loro tolti alcuni antichi
privilegii. Si lamentavano altri di avere
un re straniero e lontano, dietro al quale
correva l'oro del regno. Nè mancavano
altri che non sapeano digerire, che i ministri
fiamminghi comandassero alle teste
spagnuole, e potessero tutto in corte dell'augusto
monarca. Però insorsero ribellioni
e guerre. Anche nella Navarra,
già occupata da <i>Ferdinando il Cattolico</i>,
si fecero più commozioni, non amando
quei popoli il nome spagnuolo, perchè
uniti in addietro ai Franzesi. Ora <i>Francesco
I re</i> di Francia che si sentiva pieno
di rabbia, dacchè vide congiunta in
Carlo V la monarchia di Spagna colla
dignità imperiale, e con tanti altri Stati
della casa d'Austria, e troppo con ciò
cresciuta la di lui potenza, non volle più
contenersi, e mosse guerra, nella primavera
di quest'anno, contro la Navarra,
per renderla, diceva egli, ad <i>Arrigo re</i>
fanciullo, il cui padre <i>Giovanni</i> era stato
spogliato di quel regno, ma, come mostrarono
i fatti, per incorporarla nel suo
dominio. Confessa il Guicciardini, che a
<span class="pagenum" id="Page_363">[363]</span>
dar moto alle guerre che maggiori delle
passate sconvolsero poi non solo l'Italia,
ma quasi tutta la Cristianità d'occidente,
fu il primo chi più degli altri sarebbe
stato tenuto a conservar la pace, e invece
di accendere il fuoco della guerra,
avrebbe dovuto, se occorreva, procurare
di spegnerlo col proprio sangue. Parla di
<i>papa Leone X</i> che ruminando alti pensieri
di gloria mondana, più che agli affari
della religione, agonizzante in Germania,
pensando all'ingrandimento temporale
della Chiesa, non solamente moriva
di voglia di ricuperar Parma e Piacenza,
e di torre Ferrara al <i>duca Alfonso</i>,
ma eziandio meditava conquiste nel regno
di Napoli. Trattò col re di Francia,
incitandolo all'impresa di quel regno,
con che ne restasse una porzione in dominio
della Chiesa. Confortò ancora esso
re a dar principio alla rottura, con portar
le armi nella Navarra. Fu preso quel
regno dai Franzesi, ma in breve ancora
ricuperato dagli Spagnuoli. Altra guerra
di lunga mano più terribile fu in Fiandra
fra que' due emuli monarchi, la quale,
siccome non pertinente all'assunto mio,
tralascio.
</p>

<p>
Ossia che il pontefice camminasse
con simulazione ne' trattati col re Cristianissimo,
e fosse dietro a burlarlo
(che in quest'arte si sa essere egli stato
eccellente), oppure che il re, entrato in
sospetto della fede di lui, tardasse troppo
a ratificar la capitolazion già formata,
ossia finalmente che il papa ricevesse in
questo mentre dei disgusti dall'insolenza
del Lautrec governator di Milano, che
non ammetteva, e con superbe parole
dispregiava le provvisioni ecclesiastiche
inviate da Roma nello Stato di Milano:
certo è che il papa strinse e sottoscrisse
nel giorno 8 di maggio una lega con <i>Carlo
V imperadore</i> a difesa della casa de'
Medici e de' Fiorentini, con istabilire
che togliendosi ai Franzesi il ducato di
Milano, questo si desse a <i>Francesco Maria
Sforza</i>, figliuolo del fu <i>Lodovico il
Moro</i>, il quale se ne stava tutto dimesso
<span class="pagenum" id="Page_364">[364]</span>
in Trento, aspettando qualche buon vento
alla povera sua fortuna; e che Parma e
Piacenza tornassero alla Chiesa, per possederle
con quelle ragioni colle quali le
avea tenute innanzi; e che l'imperadore
desse aiuto al papa, per togliere Ferrara
all'Estense, e uno Stato in regno di Napoli
ad <i>Alessandro</i>, figlio bastardo di <i>Lorenzo
de Medici</i>, già duca d'Urbino. Fu
con gran segretezza maneggiata questa
lega, in cui entrarono anche i Fiorentini,
e prima che uscisse alla luce, papa Leone
con ispesa di cinquanta mila ducati d'oro
assoldò sei, altri dicono otto mila Svizzeri,
e colle sue doppiezze ottenne loro
il passaggio per lo Stato di Milano, facendo
credere ai Franzesi di averli presi
per opporli agli Spagnuoli a' confini del
regno di Napoli. Vennero costoro a Modena,
e poi s'inviarono verso il Po, per
quivi imbarcarsi. <i>Alfonso duca</i> di Ferrara
gran sospetto prese di questa gente, perchè,
come scrive l'Anonimo Padovano,
troppo addottrinato alle insidie private e
pubbliche, colle quali era dal pontefice
perseguitato; e però fece quanti preparamenti
potè in Ferrara per difendersi.
Ma il papa assicuratolo che ciò non era
per nuocergli, dimandò il passo e vettovaglia,
e tutto ottenuto, gli Svizzeri si
imbarcarono a Revere, e a seconda del
fiume andarono poi per mare a Ravenna,
e di là nella Marca. Dopo qualche tempo
costoro o perchè attediati dal far nulla,
per cui poco guadagnavano, chiesero
congedo, o perchè il papa scoprì il lor
capitano partigiano dei Franzesi, per la
maggior parte se ne tornarono a' lor
paesi. Questo avvenne nel mese di marzo.
Intanto si andava unendo gente dal papa
in Reggio, e colà ancora si ridussero quasi
tutti i fuorusciti dello Stato di Milano,
ed arrivò dipoi anche <i>Girolamo Morone</i>,
gran manipolatore di tutti questi imbrogli.
Perchè era in Francia il <i>Lautrec</i>, il
<i>signor dello Scudo</i> suo fratello, vicegovernatore,
avvisato di quella tresca, si
portò colà con quattrocento cavalli a dimandar
conto di quella adunanza, e nel
<span class="pagenum" id="Page_365">[365]</span>
dì 24 di giugno si presentò alla porta di
Reggio. Il Guicciardini governatore avea
la notte innanzi fatto entrare in quella
città un grosso corpo di gente. Mentre
parlava il governatore collo Scudo, volle
cacciarsi in città alcuno de' suoi uomini
d'arme, e nacque un tumulto, per cui
quei che erano stesi per le mura, spararono
contro la comitiva del Franzese.
Vi restò morto <i>Alessandro Trivulzio</i>, e
gli altri se ne fuggirono. Lo Scudo dopo
varie inutili doglianze se n'andò anche
egli. Si servì poi papa Leone di questo
pretesto per giustificare nel concistoro
l'accordo ch'egli avea già fatto coll'imperadore.
Avvenne ancora in Milano
nella festa di San Pietro un formidabil
caso, che fu preso dal volgo per augurio
e preludio della caduta de' Franzesi in
Italia. Per fulmine, o peraltro fuoco dell'aria,
benchè fosse tempo sereno, la
torre di quel castello, dove si teneano i
barili di polve da fuoco, andò in aria con
tal forza, che squarciò anche parte del
muro, uccise e magagnò oltre a ducento
fanti, vari nobili milanesi che per sospetto
erano stati chiusi in quel castello,
e portò lontano 25 piedi (e non già cinquecento,
come ha il Guicciardini) pietre,
che dieci paia di buoi avrebbono
stentato a muovere. Trovavasi allora il
Lautrec ritornato di Francia in Cremona;
corse a Milano, e diede gli ordini
opportuni per riparare il castello che
era in altri siti ancora conquassato, e il
fornì di tutto il bisognevole.
</p>

<p>
Finalmente scoppiò, e si fece palese
il bel servigio prestato all'Italia da papa
Leone, con tirarle addosso una nuova
guerra mercè della lega contratta con gli
Svizzeri e coll'imperadore. Ne provarono
non lieve affanno i Veneziani, soli
in Italia collegati colla Francia, i quali
assoldarono tosto otto mila fanti, con
inviarne dipoi sul bresciano cinque mila,
e lancie quattro cento, e cavalli leggieri
cinque cento, sotto il comando di <i>Teodoro
Trivulzio</i> e di <i>Andrea Gritti</i> legato.
Perchè sempre più s'ingrossava in Reggio
<span class="pagenum" id="Page_366">[366]</span>
l'armata pontifizia il <i>Lautrec</i> mandò a
Parma ducento uomini d'armi, e quattro
mila fanti Guasconi comandati dal
signor dello Scudo suo fratello, e da <i>Federigo
signor di Bozzolo</i>. Occupò dipoi
Busseto, e tutto lo Stato di <i>Cristoforo
Pallavicino</i>, a cui tolse anche la vita,
perchè accusato d'intelligenza col papa.
Fu fatto in quest'anno un tentativo dagli
Adorni e Fieschi, per cacciare di Genova
<i>Ottavino Fregoso</i> e i Franzesi, tutto a
sommossa del papa, che loro somministrò
sette galee di Napoli, e due delle
sue; ma rimase sconcertato il loro disegno.
Ordito ancora un tradimento per
occupar la città di Como, a nulla giovò.
Chiamò <i>papa Leone</i> a Roma <i>Prospero
Colonna</i>, il quale era stato dall'imperadore
molto prima creato suo generale,
per concertar seco la meditata impresa
del ducato di Milano. Condusse eziandio
<i>Federigo marchese</i> di Mantova con titolo
di capitan generale della Chiesa. Si fece
a Bologna la massa delle genti pontificie
e spagnuole; e il Colonna che dovea,
come capo, comandar quell'armata, dopo
molti dibattimenti s'inoltrò verso
Parma, e incomincionne l'assedio nel
mese d'agosto, principalmente dalla parte
verso Ponente. Giunsero ad unirsi seco
otto mila fanti tedeschi, venuti di Germania,
e il marchese di Mantova con
trecento lancie e cinquecento cavalli ungheri.
Talmente giocarono le batterie,
che i Franzesi giudicarono meglio di
ritirarsi dal Codiponte, cioè da quella
parte della città, che è di là dal fiume
Parma. Grande allegrezza fecero quegli
abitanti al vedersi ritornati sotto il dominio
ecclesiastico. Ma cessò ben presto
la loro festa, perchè entrati i soldati diedero
anch'essi con festa grande il sacco
a tutte le lor case. L'Anonimo Padovano
scrive che vi commisero le maggiori
scelleratezze del mondo, e che il Colonna
fece impiccar quanti fanti erano penetrati
in un monistero di monache. Si
diedero poscia i collegati a maggiormente
stringere e bombardare l'altra maggior
<span class="pagenum" id="Page_367">[367]</span>
parte della città, posta al levante, e l'aveano
ridotta a tale per iscarsezza di
vettovaglie, che n'era vicina la caduta.
Tempestava <i>lo Scudo</i> il <i>signor di Lautrec</i>
suo fratello, per ottenere soccorso. Ma
questi assai lentamente procedeva, e
con tutto che avesse una buona armata,
composta di cinquecento lancie, sette
mila Svizzeri, quattro mila fanti venuti
poco fa di Francia, a' quali s'aggiunsero
quattrocento uomini d'arme, e quattro o
cinque mila fanti de' Veneziani; pure non
si attentava a procedere innanzi, allegando
che l'armata nemica era superiore di
forze, e che conveniva aspettar sei mila
Svizzeri che erano in viaggio per suo
aiuto. Nulla di meno s'inoltrò finalmente
sino al Taro, sette miglia da Parma:
movimento, di cui niuna apprensione si
misero gli assedianti. Ma eccoli un accidente
che disturbò tutte le loro misure.
Era stato fin qui paziente <i>Alfonso duca</i>
di Ferrara, mostrando di non conoscere
l'odio che avea contra di lui <i>papa Leone
X</i>, e dissimulando le passate insidie.
Venuto poi in chiaro d'essere stato abbandonato
alle voglie d'esso pontefice,
nella lega fatta coll'imperadore, e mirando
il mal incamminamento degli affari
de' Franzesi unico uno sostegno, giudicò
meglio di non tenersi più neutrale. Però
colle milizie che potè raunare, uscito di
Ferrara, entrò nel Modenese, prese il
Finale, San Felice, e colle scorrerie arrivava
sino alle porte di Modena. Recato
questo avviso al campo de' collegati, bastò
a far ch'essi, trovandosi fra due
fuochi, spedissero in soccorso di Modena
il <i>conte Guido Rangone</i>, e poi sciogliessero
l'assedio di Parma, con ritirarsi
a San Lazzaro: il che diede comodità al
Lautrec di ben fornire quella città di
viveri e d'ogni altra munizione.
</p>

<p>
Aveva intanto il papa fatto assoldare
dal <i>cardinale di Sion</i>, chi dice dodici, chi
dieci mila Svizzeri, ed altri dicono anche
meno, e questi calavano in Italia, quantunque
protestassero di non voler combattere
co' Franzesi, per essere con loro
<span class="pagenum" id="Page_368">[368]</span>
in lega. <i>Prospero Colonna</i> adunque determinò
di tentare ogni via per unirsi con
loro, siccome all'incontro andò il Lautrec
a frapporsi, per impedir questa unione.
Allora che, passato il Po, fu egli
giunto a Casal Maggiore, colà comparve
il <i>cardinal Giulio de Medici</i>, spedito dal
papa con titolo di legato, acciocchè, come
uomo di testa, acquetasse colla sua
destrezza le discordie insorte fra i generali,
e spezialmente fra il <i>Colonnese</i> e il
<i>marchese di Pescara</i>, e desse calore alla
impresa. Tentò più volte il Lautrec di
tirare a battaglia l'esercito de' collegati,
ma il saggio Prospero andò temporeggiando,
che in fine a Gambara si congiunse
con parte degli Svizzeri, procedendo
come scrive il Guicciardini, in mezzo
loro i due legati, cioè <i>il cardinale di Sion
e il cardinale de Medici, colle croci d'argento,
circondate (tanto oggi si abusa la
riverenza della religione) tra tante armi
ed artiglierie da bestemmiatori, omicidiarii
e rubatori</i>. Restò allora ben confuso
il Lautrec, e maggiormente crebbe il suo
affanno, perchè da lì a poco gli Svizzeri
della sua armata improvvisamente se
n'andarono con Dio, o perchè venne un
comandamento dai lor superiori, oppure
perchè mancava il danaro per pagarli.
Imperciocchè il <i>re Francesco</i> dopo avere
sì superbamente mossa guerra in Navarra
e Fiandra a <i>Carlo imperadore</i>, si
trovava in questi tempi in gravi angustie,
nè potea somministrar genti e pecunia
all'Italia; e tutto che avesse pur
disposti trecento mila ducati d'oro da
inviare al Lautrec: pure la regina sua
madre gli avea fatti impiegare in altri
usi. Perciò diffidando esso Lautrec di
poter resistere alle forze nemiche, si ritirò
di qua dall'Adda affine di contrastare
il passo all'armata della lega. Ma
Riuscì al Colonna di valicar quel fiume
a Vauri, dove in combattimento con lo
Scudo restarono superiori le sue genti.
Ritiratosi il Lautrec a Milano, maravigliosa
cosa fu il vedere, che appena giunto
nel giorno seguente l'esercito collegato
<span class="pagenum" id="Page_369">[369]</span>
in vicinanza di Milano, essendo stato
spedito avanti il valoroso <i>Ferdinando di
Avalos marchese di Pescara</i> con ducento
cavalli e tre mila fanti spagnuoli, questi,
dopo avere sbaragliato un grosso corpo
di cavalleria franzese uscito per ispiar
gli andamenti de' nemici, andò intrepidamente
ad assalire verso porta Romana
i bastioni di quel borgo, dove erano alla
guardia i Veneziani con <i>Teodoro Trivulzio</i>
e <i>Andrea Gritti</i>. Si combattè, ma
venne meno il coraggio alla gente veneta,
e il marchese, aiutato da quei di
dentro di fazion ghibellina, occupò la
porta suddetta. Quivi restò prigioniero
il Trivulzio, il qual poi con venti mila
ducati d'oro da lì a molti giorni si riscattò.
Ebbe fortuna il Gritti di salvarsi.
Veramente in questa guerra la potenza
veneta non fece sforzo di gran rilievo,
come era solita, o perchè fosse rimasta
smunta per le antecedenti guerre, o perchè
quel saggio senato avesse de' segreti
motivi di così operare. Entrò dunque il
marchese nel recinto di quel borgo; nè
occorse di più, perchè il <i>Lautrec</i> la notte,
lasciato ben guernito il castello, si
ritirasse col resto di sua gente a Como;
giacchè mirava in gran commozione tutto
lo Stato, troppo irritato per le esorbitanti
gravezze, dianzi da lui imposte,
e voglioso di mutar padrone per la speranza,
spesso fallace, di starne meglio.
Fu in gran pericolo di andarne a sacco
quella nobilissima città; ma, alzati i ponti,
calate le saracinesche e serrate le
porte della cinta che divide essa città
da' borghi, si fermò il primo empito dei
vincitori. Sopraggiunta la notte maggiormente
assicurò la cittadinanza, essendosi
perduti i più de' soldati a svaligiar i
borghi, i quartieri de' Veneziani e Franzesi.
Questo gran fatto accadde nel dì 19
di novembre, con perpetua gloria di <i>Prospero
Colonna</i>, e non con minore del
<i>marchese di Pescara</i>, che in quella occasione
fece mirabili prove di sua persona.
</p>

<p>
A persuasione poi di <i>Girolamo Morone</i>,
andò un bando, che sotto pena della vita
<span class="pagenum" id="Page_370">[370]</span>
niun Milanese fosse offeso. Venuto il
giorno, comparvero davanti al Colonna,
ai legati e al marchese di Mantova dodici
nobili ambasciatori a dar la città, e
a pregare che fosse preservata da ingiurie
pubbliche e private. V'entrò il Morone,
prendendone il possesso a nome
di <i>Francesco Maria Sforza</i>, già riguardato
qual duca, e restò egli quivi al governo
con titolo di luogotenente. Si fece conto
che più di tre mila fanti veneti lasciassero
in quel conflitto la vita; e gli altri
Veneti, consistenti in altri tre mila fanti,
trecento lancie e circa ottocento cavalli
leggieri, parte furono presi, parte si dissiparono
colla fuga la notte; di maniera
che totalmente si perdè l'esercito loro.
Seguitarono l'esempio di Milano le città
di Pavia e Lodi. Parma e Piacenza si
diedero ai ministri del papa. Fu spedito
il marchese di Pescara con dieci mila
fanti e cinquecento cavalli dietro a' Franzesi,
ritirati a Como; ma il Lautrec, lasciato
ivi un presidio sufficiente, s'incamminò
col resto de' suoi verso Cremona,
intese bensì per istrada che anche
quella città aveva alzate le bandiere sforzesche;
tuttavia, perchè si tenea forte la
cittadella, v'entrò, e ricuperò la città,
con fare il miracolo di non inferire alcun
male a que' cittadini. Piantate intanto
il marchese di Pescara le batterie contro
la città di Como, poco stette quel popolo
a capitolar la resa con patto che fossero
salve le persone e robe tanto degli abitanti
che de' Franzesi. Ma, entrati gli
Spagnuoli, misero a sacco l'infelice città,
con grande infamia del marchese, il quale
poi col tempo fu chiamato a duello come
colpevole di questo sfregio fatto alla pubblica
fede. In una parola, a riserva di
Cremona, d Alessandria, del castello di
Milano e di qualche altra fortezza, il
resto dello Stato di Milano venne in potere
di Francesco Sforza, non senza grave
affanno de' Veneziani, che, oltre allo
aver perduto il loro esercito, restavano,
per ragion della lor lega col re Cristianissimo,
esposti ad evidenti pericoli. Ma
<span class="pagenum" id="Page_371">[371]</span>
non era da paragonar la cattiva lor positura
con quella di <i>Alfonso duca di Ferrara</i>,
giacchè egli, dopo la caduta dei
Franzesi, non vedea più maniera di salvarsi
in mezzo a queste vicende. Alla
sempre vigorosa brama di <i>papa Leone</i>
di torgli Ferrara, s'era aggiunto uno
straordinario sdegno, per aver egli frastornato
dianzi l'acquisto di Parma. Si
era il duca ritirato a casa, dappoichè fu
venuta sul Reggiano l'armata collegata,
e poco stette a provar gli effetti della
collera pontificia. Vennero l'armi di
esso papa al Finale, a San Felice, e riacquistarono
quelle terre. Presero anche
il Bondeno, con tagliare a pezzi il presidio,
e dare il sacco a quel luogo. Dall'altra
parte, verso la Romagna occuparono
altri ministri del pontefice Lugo,
Bagnacavallo, con altre terre del duca,
e poscia Cento e la Pieve. Furono anche
mossi i Fiorentini ad impadronirsi della
provincia della Garfagnana di là dall'Apennino,
composta di circa novanta comunità,
che s'era fin qui mantenuta fedele
al duca; e riuscì ancora al Guicciardini
di ridurre all'ubbidienza di Modena la
picciola provincia del Frignano, finora
costante nella fede verso il duca. Ma
neppur questa bastò a papa Leone. Pubblicò
egli allora un fierissimo monitorio
contra d'Alfonso, dichiarandolo ribello,
colle frangie d'altri titoli obbrobriosi, e
mettendo l'interdetto alla città di Ferrara,
per aver egli occupato le terre del
Finale e San Felice spettanti alla Chiesa
romana; quasi che avessero i pontefici
acquistata indulgenza plenaria in ispogliar
quel duca delle imperiali città di
Modena e Reggio; e fosse poi enorme
delitto, s'egli tentava di ripigliare il suo,
cioè terre a lui indebitamente tolte, e
delle quali era investito dagl'imperadori.
Tuttochè sentisse il duca il soverchio
abbassamento de' suoi affari; pure,
irritato al maggior segno dal veder adoperate
contra di sè anche l'armi spirituali,
non potè contenersi dal mettere
fuori colla stampa un manifesto, in cui
<span class="pagenum" id="Page_372">[372]</span>
palesò al mondo gli oltraggi, le insidie e
le mancanze di fede di papa Leone X
per conto suo, e privo affatto di giustizia
il procedere della corte di Roma contra
di lui. E perciocchè sapea essere stabilito
nella lega del papa coll'imperadore,
che, cacciati i Franzesi da Milano, si avessero
a volgere l'armi sopra Ferrara,
senza neppure aspettare di aver prese
tutte le fortezze di quello Stato: da uomo
forte si accinse a ben munire e provveder
di vettovaglie quella città. Prese anche
al suo soldo quattro mila Tedeschi,
ed accrebbe le milizie italiane, risoluto
di vendere caro la propria rovina, giacchè
aspettava a momenti l'armi imperiali
e pontificie alle mura di Ferrara.
Certamente non fu mai la nobilissima
casa d'Este in tanto pericolo di naufragio,
come in questo frangente. Ma chi
con segrete ruote regola il mondo tutto,
eccoti che, con far nascere un'inaspettata
scena, fece non poco cangiare aspetto
alle cose d'Italia.
</p>

<p>
Per quanto s'ha dai Giornali di Paris
de' Grassi, cerimoniere del papa, riferiti
dal Rinaldi <span class="fnote">[Raynaldus, Annal. Eccl.]</span>, e per quello che attestano
altri scrittori <span class="fnote">[Guicciardini. Panvinio. Anonimo Padovano.
Giovio.]</span>, non si può esprimere
qual allegrezza provasse papa Leone all'avviso
della presa di Milano, e di mano
in mano alle nuove de' susseguenti acquisti.
Non capiva in sè per la gioia d'aver
depressi i Franzesi, e mirava con gaudio
inesplicabil la già fatta ricuperazione di
Parma e Piacenza, parendogli oramai
di non essere da meno di papa Giulio II.
Ordinò pertanto che si facessero gran feste
in Roma, e venne apposta dalla Malliana
in quella città per deliziarsi nei viva
del popolo. Ma che? Nel dì 25 di novembre
cominciò a declinar la sua allegria
per qualche incomodo di salute, nel dì
primo di dicembre improvvisamente, senza
neppure poter ricevere i sacramenti
della Chiesa, diede fine al suo vivere in
età di soli quarantasei anni. Lunga disputa
<span class="pagenum" id="Page_373">[373]</span>
fu fra i medici s'egli fosse morto
di veleno, per varii segnali osservati nel
suo cadavero, e per altri motivi addotti
dal Grassi e dal Guicciardini. Già abbiam
detto che una fistola nelle parti inferiori
gli facea guerra. Bastò ben questa ad abbreviargli
la vita. Ma perchè chi è morto
nulla più cura le cose mondane, neppure
altri si curò di procedere oltre in questa
ricerca. E così terminarono i disegni e
le glorie di papa Leone X, il quale, per
attestato del medesimo Guicciardini, ingannò
assai l'espettazione che s'ebbe di
lui, quando fu assunto al pontificato. Perciocchè
se alcuno avesse potuto giovare
alla Chiesa di Dio, certo si dovea sperare
da lui: principe di mirabile ingegno,
desideroso di cose grandi, dotato di non
volgare eloquenza, e, prima del pontificato,
amante della giustizia. Non gli mancava
buon fondo di religione e pietà. Ma,
trascurando egli ciò che avea da essere
il principal suo mestiere, tutto si diede a
farla da principe secolare, con corte oltremodo
magnifica, con attendere continuamente
ai passatempi, alle caccie, ai
conviti, alle musiche, e ad accrescere il
lusso dei Romani in forma eccessiva. Il
Giovio, tenendo davanti agli occhi il detto
di Tacito, lib. III, cap. 65 degli Annali:
<i>Praecipuum munus Annalium reor, ne virtutes
sileantur, neque pravis dictis factisque
ex posteritate et infamia metus sit</i>:
ben dipinse non men le sue lodevoli che
biasimevoli qualità. Certamente fu egli
con ragion celebrato per aver promosso
il risorgimento delle lettere. Certo è ancora
che non godè mai si bel tempo Roma
cristiana, che sotto questo pontefice, ma
con peggiorarne i costumi, essendosi anche
inventate o praticate maniere poco
lodevoli di cavar danaro, per soddisfare
alla prodigalità di esso papa, per far fabbriche
suntuose, e specialmente per suscitare
e sostener guerre, quasichè possa
essere glorioso ne' principi ecclesiastici
quello che sovente è detestabile anche nei
principi secolari. Nè solamente immenso
danaro della Chiesa fu impiegato in
<span class="pagenum" id="Page_374">[374]</span>
quelle scomunicate guerre, onde restò
esausto l'erario pontificio; si trovarono
eziandio impegnate da papa Leone le gioie
ed altre cose preziose del trono della
Chiesa romana, oltre ad altri grossi debiti
ch'egli lasciò, a pagare i frutti, dei
quali ogni anno la camera pontificia
spendeva quaranta mila ducati d'oro.
E tutto questo per accrescere alla Chiesa
suddetta un dubbioso patrimonio, che ai
dì nostri si è veduto a lei tolto; quando
nel tempo stesso sguazzava e si dilatava
l'eresia di Lutero; e il fier Solimano imperador
de' Turchi, scorgendo immersi in
tante guerre i monarchi cristiani, formò
l'assedio di Belgrado, baluardo della Cristianità
in Ungheria, e se ne impadronì:
dal che poi venne la rovina di quel vasto
regno, e un'altra gran piaga al Cristianesimo.
Scrisse bensì il giovinetto <i>re di
Ungheria Lodovico</i> calde lettere all'imperatore,
al papa e agli altri principi cristiani,
implorando aiuto in sì gran bisogno;
ma non trovò altro che compatimento
alle sue disgrazie. Mi sia lecito il
rapportare all'anno susseguente alcuni
fatti accaduti sul fine del presente. Qui
solamente ricorderò che nel dì 22 di giugno
venne a morte <i>Leonardo Loredano</i>
doge di Venezia, la cui prudenza in tempi
tanto disastrosi a quella repubblica, venne
sommamente commendata. Fu a lui successore
in quella dignità <i>Antonio Grimani</i>.
</p>

<hr />
</div>

<div class="chapter">
<h2 class="hidden" id="MDXXII">MDXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Adriano VI</span> papa 1.</td>
  </tr>
  <tr>
    <td><span class="smcap">Carlo V</span> imperadore 4.</td>
  </tr>
</table>

<p>
Appena restò vacante, per la morte
di <i>papa Leone X</i>, la sedia di san Pietro,
che <i>Alfonso duca</i> di Ferrara, liberato da
chi cotanto il perseguitava, non si potè
contenere dal far battere monete d'argento
 nel cui rovescio si mostrava un
uomo che traeva dalle branche d'un
leone un agnello, col motto preso dal
primo libro, capitolo diciassettesimo, versicolo
trentasette dei Re: DE MANV
LEONIS. Poscia, uscito in campagna
<span class="pagenum" id="Page_375">[375]</span>
colle sue genti, riacquistò il Bondeno, il
Finale, San Felice, le montagne del Modenese
e la Garfagnana. Similmente ricuperò
Lugo, Bagnacavallo ed altre sue
terre della Romagnola. Ma non potè
aver Cento, difeso da' Bolognesi, sotto
cui s'era portato colle artiglierie, perchè,
all'avviso di un gagliardo soccorso
che veniva da Modena, giudicò meglio
di ritirarsi. Anche il <i>signor di Lautrec</i>,
rinserrato prima co' suoi Franzesi in
Cremona, preso animo dalla morte del
papa, la quale aveva fatto sbandare l'esercito
collegato, fece un tentativo contro
di Parma. Ebbe in suo potere il Codiponte;
diede anche più d'un assalto alla
città, ma ne fu ripulsato; e però abbandonò
l'impresa. Si gloria il Guicciardini
d'essere colla sua intrepidezza stato cagione
che si sostenesse quella città. Quel
nondimeno che fece più strepito, dappoichè
il papa cessò di vivere, fu la risoluzion
presa da <i>Francesco Maria della Rovere</i>,
già duca d'Urbino, di ricuperare i
suoi Stati. Stava egli in Mantova, aspettando
tutto dì che spirasse qualche buon
vento; e questo, quando men si credeva,
arrivò. Unitosi dunque con <i>Malatesta</i> ed
<i>Orazio Baglione</i>, già cacciati da Perugia,
e messi insieme quattro mila fanti e due
mila cavalli (il Guicciardini scrive meno),
ed ottenuti dal duca di Ferrara sette
pezzi d'artiglieria, senza ostacolo arrivò
nel ducato d'Urbino. Il desideravano e
l'attendeano a man giunte que' popoli,
perchè l'amavano a dismisura pel suo
grazioso governo. In quattro giorni si
vide tornare alla sua ubbidienza ogni
terra di quel ducato. Passò dipoi a Pesaro,
e s'impadronì di quella città, e da lì
a pochi giorni anche della rocca. In quel
calore di fortuna gli riuscì parimente di
cacciar fuori di Camerino <i>Giovan Matteo
da Varano</i>, signore ossia duca di quella
città, con introdurvi <i>Sigismondo</i> della
stessa famiglia, che pretendea d'avervi
miglior ragione, ma che non potè aver la
rocca. Sul principio poi del presente anno
coll'esercito suo, accresciuto da molti
<span class="pagenum" id="Page_376">[376]</span>
voluntarii, andò il duca d'Urbino a mettere
il campo a Perugia, ed, impadronitosi
d'un borgo, cominciò tosto a dar
da più parti l'assalto alle mura. Dentro
v'era alla difesa <i>Vitello Vitelli</i>, inviato
dai Fiorentini con due mila fanti ed alcune
squadre di cavalli alla difesa di
quella città, unito con <i>Gentile Baglione</i>,
messo ivi da papa Leone dopo la morte
di Gian-Paolo. Si avvilirono questi difensori
per timore del popolo, e la notte si
ritirarono, lasciando che colà facessero
l'entrata Malatesta ed Orazio Baglioni.
</p>

<p>
Mentre succedeano tali scene, sorse
la discordia nel conclave fra i cardinali
ivi racchiusi per l'elezione del nuovo
pontefice. Comunemente si credea che
<i>Giulio cardinal de Medici</i>, dopo avere,
nell'anno addietro, esercitato il suo spirito
in affari di guerra nel felice esercito
de' collegati, avesse ancora a riportar
vittoria in questo cimento, atteso il credito
suo, la sua opulenza e l'aderenza
di moltissimi porporati, creature di papa
Leone suo cugino. Ma i vecchi, che credeano
dovuto alla loro età il pontificato,
più che a Giulio, il quale non contava
se non quarantacinque anni d'età, e il
partito franzese, di cui si fece capo il
<i>cardinal Soderino</i>, fecero abortir que' disegni.
Però, giacchè neppure a lui piaceva
che andassero innanzi i suoi competitori,
gli cadde in mente, o gli fu suggerito, di
proporre pel pontificato il <i>cardinale Adriano</i>
vescovo di Tortosa, nato di bassi parenti
nella città di Utrect in Fiandra, ma
che per le sue rare virtù e pel molto suo
sapere era giunto ad essere maestro dell'Augusto
<i>Carlo V</i>, ed avea conseguita
la porpora cardinalizia nell'anno 1517.
Dio benedisse la proposizione suddetta; e
quantunque Adriano non avesse mai veduta
Italia, nè fosse personalmente conosciuto
dal sacro collegio, pure, alla fama
del raro suo merito si accordarono tutti
ad eleggerlo nel dì 9 di gennaio del
presente anno. Trovavasi egli allora in
Biscaia ad esercitare l'impiego a lui appoggiato
da esso Augusto di governatore
<span class="pagenum" id="Page_377">[377]</span>
e visitatore dei regni di Spagna. Portatagli
questa nuova, per essere affatto inaspettata,
riuscì a lui maravigliosa: pure
accettò la gran dignità, e, ritenuto il proprio
nome, si fece chiamare <i>Adriano VI</i>.
Siccome uomo prudente, non mostrò
segno alcuno d'allegrezza, ma solamente,
rivolto a Dio, il pregò, che giacchè gli
avea voluto imporre questo peso, gli contribuisse
anche forze per sostenerlo in
utilità della Chiesa e della repubblica
cristiana. Quanto a' Romani, scaricarono
la lor bile in loquacità e villanie contra
de' cardinali, perchè avessero eletto uno
straniero, con pericolo che si tornasse a
veder la brutta scena della sedia di san
Pietro trasportata dì là dai monti. Peggio
sparlarono da lì innanzi, perchè, mancata
la splendida corte di papa Leone X,
e i cardinali usciti l'un dietro l'altro
fuori di Roma, erano cessati con ciò i
grossi guadagni de' mercatanti e del popolo,
e cresciute le prepotenze e le ingiustizie
in essa città. Per questo non si sentiva
altro che benedizioni alla memoria
di Leone, e maledizioni allo stato presente,
stante l'aver tardato più mesi il
novello papa a comparire in Roma. Era
in questi tempi passato il <i>duca d'Urbino</i>
alla volta di Siena, desideroso di
far mutare il governo in quella città.
Mandarono a tempo i Fiorentini colà un
rinforzo di gente, che tenne in dovere il
popolo: e perchè essi fecero anche venire
in Lombardia <i>Giovanni de Medici</i> con un
corpo di Svizzeri preso al loro soldo, il
duca giudicò meglio di ritirarsi, e passò
poi nel Montefeltro, che tornò tutto alla
sua divozione, fuorchè la fortezza di San
Leo e la rocca di Maiuolo. In Lombardia
<i>Prospero Colonna</i>, generale dell'armi
cesaree in Milano, niuna diligenza e precauzione
ommetteva per premunirsi contro
i tentativi de' Franzesi, i quali si
sapea che, oltre ad altra gente, aveano
adunato un grosso corpo di Svizzeri. Il
Guicciardini scrive essere stati da dieci
mila; l'Anonimo Padovano li fa ascender
a quattordici mila, e il Giovio sino a diciotto
<span class="pagenum" id="Page_378">[378]</span>
mila. Gran riputazione s'acquistò
egli coll'aver fatto un mirabil trincieramento,
guernito d'artiglierie, fuori della
città di Milano intorno al castello, aciocchè,
venendo i Franzesi, non potessero
accostarsi a quella fortezza. Al pari di lui
<i>Girolamo Morone</i> luogotenente del duca
fece il maggior preparamento che potè per
la difesa; nè solamente egli con lettere
finte, con ambasciate false e colla sua eloquenza
infiammò l'odio di quella nobiltà
contro i Franzesi; ma eccitò anche il
popolo all'abborrimento di quella nazione
per mezzo di frate Andrea da Ferrara
dell'ordine di santo Agostino, il quale,
predicando con gran concorso di gente,
disse quanto mai seppe in discredito dei
Franzesi, e in commendazione del principe
proprio, cioè del <i>duca Francesco Sforza</i>,
sollecitando ognuno a difendere colle
facoltà e col sangue la salute della patria.
Con queste arti il Morone trasse
dai Milanesi tanto danaro, che potè assoldar
quattro mila fanti Tedeschi, i quali
da Trento vennero a Milano. Nel qual
tempo anche l'<i>imperadore</i> era dietro ad
arrolare altri sei mila fanti della medesima
nazione, per inviarli colà. Nè questo
bastò al Colonna e al Morone. Dacchè
videro sì ben accesi gli animi di quel
popolo, ne spedirono otto mila armati
ad Alessandria, che, per opera de' cittadini
guelfi, s'era data ai Franzesi. Tanto
il presidio di quella città, quanto gli stessi
abitanti, al sentire che nè Spagnuoli nè
Tedeschi erano con quella gente, baldanzosamente
usciti fuor di una porta, attaccarono
battaglia. Toccò ad essi di voltar
le spalle, e sì disordinatamente cercarono
di salvarsi nella città, che mischiati con
loro anche i Milanesi v'entrarono. Fu
ivi gran mortalità, finchè i fautori dei
Franzesi se ne fuggirono fuori per un'altra
porta, lasciando la città in poter dei
vincitori, i quali non dimenticarono di
darle il sacco. Da lì a pochi giorni anche
Asti venne alle lor mani: perdite che
sconcertarono di molto gl'interessi dei
Franzesi, perchè restò loro tagliata la
<span class="pagenum" id="Page_379">[379]</span>
comunicazione con Genova, e tutto il di
qua da Po tornò all'ubbidienza di Milano.
</p>

<p>
Per calare in Lombardia altro non
mancava a <i>Renato bastardo di Savoia</i>,
gran maestro di Francia, e a <i>Galeazzo
da San Severino</i> grande scudiere di Francia,
inviati dal <i>re Francesco I</i> alla condotta
degli Svizzeri, già raunati in suo
favore, sennonchè dessero loro licenza
di passare le alte nevi delle montagne di
San Bernardo e di San Gottardo. Più
volte fecero le spianate, ma indiscreta
neve di nuovo cadendo, tornava a chiudere
i passi. Finalmente vennero in Lombardia,
e andarono ad unirsi col <i>signor
di Lautrec</i>, il quale, sulla speranza di
questo rinforzo, già era uscito vigoroso
in campagna sul principio di marzo. Con
esso lui si congiunsero ancora l'armi
de' Veneziani, consistenti in quattrocento
lancie, mille cavalli leggieri e cinque mila
fanti sotto il comando di <i>Teodoro Trivulzio</i>
e di <i>Andrea Gritti</i>. La fantasia delle
genti, che amplifica sempre gli eserciti,
stimò che questa armata ascendesse a
sessanta mila combattenti, ma era molto
meno. Ora il valoroso e saggio <i>Prospero
Colonna</i> generale della lega, per non sapere
qual disegno avessero formato i
nemici, inviò <i>Filippo Torniello</i> a Novara,
<i>monsignor Visconte</i> ad Alessandria, <i>Antonio
da Leva</i> a Pavia, e <i>Federigo marchese</i>
di Mantova a Piacenza, con sufficienti
guarnigioni alla guardia di quelle
città, restando egli in Milano con settecento
uomini d'arme, settecento cavalli
leggieri e dodici mila fanti. Passò l'esercito
franzese in vicinanza di Milano verso
ponente, mostrando voglia di assalire i
meravigliosi trincieramenti, cioè argini e
fosse fatte dal Colonna intorno il castello:
nella quale occasione inoltratosi troppo
ad ispiar que' forti ripari <i>Marcantonio
Colonna</i>, già prigione in Francia, ed ora
militante nell'esercito franzese, un colpo
di colubrina della città gli portò via le
natiche, per cui da lì a poche ore morì.
Scrive il Giovio essere stato lo stesso
Prospero Colonna che indrizzò quella
<span class="pagenum" id="Page_380">[380]</span>
colubrina, e saputo dipoi di avere ucciso
il proprio nipote, ne provò un sommo
affanno. Con esso Marcantonio restò
ancora colpito ed ucciso <i>Camillo Trivulzio</i>,
giovane di gran cuore ed espettazione.
All'accostarsi de' Franzesi a quei
trincieramenti, si diede tosto campana a
martello per tutto Milano, e chiunque
era atto all'armi animosamente accorse
ai luoghi che dianzi gli erano stati assegnati.
Dicono che circa sessanta mila
persone fossero questi difensori, computate
le milizie pagate. Ciò rapportato dai
disertori al Lautrec, il quale s'era vanamente
lusingato che il popolo di Milano,
per timore del sacco, si solleverebbe
o manderebbe a capitolare; siccome
ancora la relazion degl'ingegneri
che aveano trovati insuperabili que' ripari:
cagion furono ch'egli col consiglio
de' maggiori uffiziali deponesse il pensiero
di sacrificar quivi parte delle sue
genti. Ritirossi per questo ad un luogo,
cinque miglia distante da Milano verso
Pavia, da dove fece poi continue scorrerie
verso la città, e stava attento per
impedire il passaggio del <i>duca Francesco</i>
a Milano. Imperocchè una delle maggiori
premure del Colonna e del Morone era
stata che esso Francesco Sforza duca,
dimorante in Trento, sen venisse a Milano
per accrescere il coraggio a quel
popolo; e tanto più perchè egli avea seco
sei mila fanti tedeschi, i quali avrebbero
data la vita all'esercito loro. Per mancanza
di danaro non si potè egli mettere
sì presto in viaggio. Ma sovvenuto con
nove mila ducati d'oro dal <i>cardinal de
Medici</i>, allora si mosse, e, passato il Po
a Casal Maggiore, giunse a Piacenza, da
dove poi <i>Federigo marchese</i> di Mantova
con trecento uomini d'arme lo scortò
sino a Pavia circa la metà di marzo. Intanto
il <i>signor dello Scudo</i>, fratello del
Lautrec, giunto a Genova con tre mila
fanti guasconi, calò in Lombardia; ed
avvisatone il Lautrec, spedì ad unirsi
seco <i>Federigo Gonzaga</i> signor di Bozzolo
con cinquecento cavalli e sei mila fanti.
<span class="pagenum" id="Page_381">[381]</span>
Questo corpo di gente marciò a Vigevano,
e senza fatica se ne impadronì.
Andossene dipoi lo Scudo a Novara, dove
tuttavia il castello si tenea per i Franzesi;
e tratti di là alquanti pezzi d'artiglieria,
cominciò a bersagliare la città.
Dentro v'era <i>Filippo Torniello</i> con due
mila fanti, che fece buona difesa; ma al
terzo assalto, essendo uscita alla difesa
anche la guarnigion del castello, v'entrarono
i Franzesi, che misero a fil di
spada la maggior parte di que' fanti, fecero
prigione il Torniello con altri uffiziali
e cittadini, e poi diedero il sacco
all'infelice città, non senza biasimo del
Colonna e del marchese di Mantova, per
non averle dato soccorso.
Mentre ciò si facea, il <i>duca Francesco
Sforza</i>, accompagnato da <i>Antonio da Leva</i>,
segretamente uscito di Pavia, per una
via fuor di mano s'inviò alla volta di
Milano, ed accolto a Sesto da <i>Prospero
Colonna</i>, entrò in quella città, dove con
incredibil giubilo e segni d'amore fu ricevuto
dal popolo. Ora dacchè il Lautrec
vide fallito il suo disegno, sapendo che
in Pavia non era restato che lo scarso
presidio di trecento cavalli e due mila
fanti col marchese di Mantova, andò tosto
a mettere il campo ad essa città, e
tardò poco a batterla colle artiglierie.
Fece sapere il marchese al Colonna il
bisogno d'aiuto, laonde questi uscì di
Milano con tutto l'esercito, e andò fino
a Rinasco, mostrando di voler venire ad
un fatto d'armi. Nulla più che questo
sospirava il Lautrec; ma il saggio Colonna
aveva altro in cuore, e, stando in un
forte alloggiamento, si contentava di solamente
inquietare il campo nemico. Poscia
una notte spedì <i>Francesco Ferdinando
d'Avalos</i> marchese di Pescara con due
grossi squadroni di cavalleria ad assaltare
i Franzesi. Urtò il prode cavaliere
in due siti con tal empito nel loro campo,
che, credendo essi Franzesi venir loro
addosso tutte le forze dei cesarei, poco
mancò che non si mettessero in fuga.
Montato a cavallo il Lautrec con gli altri
<span class="pagenum" id="Page_382">[382]</span>
capitani, li trattenne ed incoraggì: nel
qual tempo avendo il Colonna drizzati
due mila fanti spagnuoli e mille corsi
verso Pavia, questi per un'altra porta
entrarono in essa città, raccolti con gran
giubilo dal Gonzaga. Così racconta questo
fatto l'Anonimo Padovano; laddove
il Guicciardini scrive che sul principio
dell'assedio il Colonna inviò colà mille
fanti corsi e alcuni spagnuoli, che menando
le mani, e passando per gli alloggiamenti
de' Franzesi, penetrarono in
Pavia. Il Giovio parla solamente di due
compagnie di Spagnuoli e due d'italiani,
che parlando franzese co' Veneziani, e
veneziano co' Franzesi, solamente sul
fine ebbero da menare le mani, ed entrarono
in Pavia. Ma altro che di sì poca
gente abbisognava allora quella città. Fu
inseguito il marchese di Pescara dai
Franzesi, e gli sarebbe forse avvenuto
del male, se non fossero stati spediti in
suo soccorso dal Colonna cinquecento
cavalli, coi quali arrivò salvo a Binasco.
Soccorsa in tal guisa Pavia, si ritirò poi
quell'esercito a Milano. Dolente restò
per questo il Lautrec; ma, ciò non ostante,
ancorchè in essa città si trovasse
allora un sì gagliardo presidio, pure,
contro il parere del provveditor veneto
e di quasi tutti i capitani franzesi ed italiani,
non d'altro parlava che di venire
all'assalto. Forse l'avrebbe fatto, se nel
più bello una pioggia, che durò sei giorni,
con impedire il trasporto delle vettovaglie,
e l'essere tornato il Colonna a Binasco,
con avanzarsi dipoi sino all'insigne
Certosa di Pavia, per frastornare
il tentativo dei Franzesi, non gli avessero
infine fatto prendere la risoluzione
di ritirarsi a Landriano, dove seguì una
terribile zuffa colla peggio de' suoi. E
tanto più si vide egli necessitato a battere
la ritirata, perchè non avendo con che
pagare gli Svizzeri, mentre era ben giunto
ad Arona danaro di Francia, ma non
potea passare, coloro tumultuavano per
tornare a casa. Ridottosi dunque il Lautrec
a Monza, e inteso che Prospero Colonna
<span class="pagenum" id="Page_383">[383]</span>
era giunto col suo esercito a Sesto,
cinque miglia lungi da lui, non s'attentò
a continuare la marcia sino a Cremona,
secondochè avea disegnato. Ossia che
egli, non trovando altro ripiego per fermare
gli Svizzeri ch'erano sulle mosse,
prendesse la risoluzione di far giornata
campale, ed animasse tutto il suo campo
a questo marziale azzardo; oppure, come
comunemente fu creduto, che gli Svizzeri
si esibissero di venire a battaglia, tenendosi
sicuri della vittoria, con gridar più
volte: <i>O paga, o battaglia</i>; altrimenti
minacciavano d'andarsene: la verità si è,
che il Lautrec si preparò per andare ad
assalir l'armata nemica. Avea il Colonnese
ritirata da Pavia buona parte di
quel presidio, e, certificato dalle spie del
disegno dei Franzesi, attese a prepararsi
per ben riceverli. Adocchiato in questo
mentre un luogo, appellato la Bicocca,
tre miglia lungi da Milano, circondato
da fosse profonde, da argini e canali di
acqua, colà come in sito fortissimo andò
a postarsi. Fece venir da Milano tre mila
fanti italiani e gran copia di guastatori,
che accrebbero quelle fortificazioni. Lo
stesso <i>duca Francesco</i> con mille e cinquecento
cavalli in persona accorse colà,
accompagnato da alcune migliaia di Milanesi
volontarii, armati tutti di archibusi,
ed anche di coraggio.
</p>

<p>
Venuto il giorno 22 d'aprile, si mosse
il Lautrec verso la Bicocca, e scontrato
<i>Stefano Colonna</i> che veniva con
cinquecento cavalli a spiare i suoi andamenti,
il mise in rotta, prendendo questo
buon principio per augurio di vittoria.
Assaltarono da più parti gli Svizzeri e
Franzesi il campo imperiale, con ritrovar
dappertutto insuperabili fosse, colpi
di cannone e di moschetteria. Più volte
tentarono i feroci Svizzeri di superar
quegli argini e fosse, andando colla testa
bassa contro le cannonate; ma altro
non guadagnarono se non morti e ferite.
Perciò il Lautrec, chiarito di non poter
vincere la pugna, pien di mala voglia e
di vergogna ritiratosi, levò il campo, e
<span class="pagenum" id="Page_384">[384]</span>
ritirossi a Monza, seguitato dagli Svizzeri,
restati in vita, i quali, flagellati
dalla memoria di questo sinistro fatto,
per più tempo non osarono di far delle
smargiassate. Si fece conto che circa
tre mila d'essi con ventidue lor capitani
restassero freddi nel campo della battaglia.
V'ha chi scrive, esservi morti quasi
altrettanti Franzesi. Passato che fu il
Lautrec di là dall'Adda, lasciò andare
pel Bergamasco gli Svizzeri alle lor montagne;
ed egli, dopo aver inviato alla
guardia di Lodi <i>Federigo da Bozzolo</i>, e
il <i>Buonavalle</i> Franzese con sufficiente
guarnigione, e raccomandata allo <i>Scudo</i>
suo fratello la custodia di Cremona, passò
dipoi in Francia a ragguagliare il re
di tante sue disavventure. Avrebbono il
<i>duca di Milano</i> e <i>Prospero Colonna</i> saputo
profittar del disordine de' nemici,
se non fossero stati ritenuti più giorni
da una sollevazion di Tedeschi, i quali,
pretendendo un mese di paga a titolo di
regalo per la riportata vittoria, aveano
prese le artiglierie, e minacciavano di
voltarle contra de' capitani. Bisognò infine,
dopo molte dispute, capitolare, con
prometter loro sessanta mila ducati di
oro in termine di un mese, e dar loro
ostaggi per questo. Grandi difficoltà si
trovarono poi a raunar tanta pecunia:
pure fu soddisfatto al bisogno. Quetato
quel pericoloso rumore fu spedito il
<i>marchese di Pescara</i> colla fanteria spagnuola
a Lodi, dove non era per anche
entrato tutto il corpo di gente inviatovi
dal Lautrec. Impadronitosi egli con gran
celerità di un borgo, tal terrore diede ai
Franzesi, che, abbandonata la città, corsero
a ripassar l'Adda pel ponte. V'entrarono
poi gli Spagnuoli, e senza misericordia
diedero il sacco non solo a
quanti cavalli, armi e bagaglio vi aveano
lasciato i Franzesi, ma anche alla misera
cittadinanza. Passato di là il marchese a
Pizzighittone, e, piantate le artiglierie,
forzò quel presidio alla resa. Andò poscia
Prospero Colonna con tutta la sua
armata a stringere d'assedio la detta
<span class="pagenum" id="Page_385">[385]</span>
città di Cremona. Lo Scudo e Federigo
da Bozzolo, tuttochè si trovassero assai
forti di gente, pure, al mirarsi senza speranza
di soccorso, intavolarono tosto un
trattato, che fu sottoscritto nel dì 26 di
maggio, in cui si obbligarono i Franzesi
di render quella città, ed ogni altra fortezza
nello Stato di Milano, a riserva dei
castelli di Milano, Cremona e Novara,
se in termine di quaranta giorni non veniva
un esercito di Francia capace di
passare il Po, o di espugnare una città
di quel ducato: e che fosse loro lecito di
passare in Francia a bandiere spiegate
con tutti i loro carriaggi ed artiglierie.
Furono dati gli ostaggi per l'esecuzione
del trattato.
</p>

<p>
L'indefesso <i>Colonna</i>, giacchè il ferro
era caldo, non perdè tempo a batterlo.
Imperciocchè mise tosto in marcia l'esercito
alla volta di Genova, con pensiero
di snidare anche di là i Franzesi. Seco
si unì il <i>duca di Milano</i> con <i>Girolamo</i> ed
<i>Antoniotto</i> fratelli Adorni, fuorusciti di
Genova. Arrivati che furono sotto quella
nobil città, s'accamparono intorno ad
essa in varii siti, con disporre ben tosto
le artiglierie contro le mura. Il doge,
ossia governatore <i>Ottaviano Fregoso</i>, uomo
di gran vaglia ed universalmente
amato per l'ottimo suo governo, avea
già presi circa quattro mila fanti italiani
al suo servigio. Ben prevedendo che
anche sopra di lui e della città si dovea
scaricar la tempesta, dianzi con più lettere
avea chiesto soccorso al <i>re Cristianissimo</i>,
il quale, giacchè non avrebbono
potuto giugnere a tempo quattordici
mila fanti e cinquecento lancie inviate
verso l'Italia per terra, spedì a Genova
per mare <i>Pietro Navarro</i>, celebre capitano
da noi altrove veduto, con quattro
galee e due mila fanti imbarcati in altri
legni. Giunse il Navarro colà due dì prima
dell'arrivo dell'armata imperiale.
Ora il duca e il Colonna appena arrivati <span class="fnote">[Agostino Giustiniani, Guicciardini, Anonimo
Padovano, Pietro Messia, ed altri.]</span>,
per un araldo fecero intendere
<span class="pagenum" id="Page_386">[386]</span>
ai Genovesi, che se congedassero il presidio
franzese, e ricevessero un altro
doge, si conserverebbe loro la libertà;
se no, si aspettassero tutti i malori di
una città presa per forza. Non mancavano
partigiani ai suddetti Adorni; ma
per paura del presidio niuno ardiva di
muoversi, e il Fregoso facea sperar vicino
un più gagliardo soccorso di Franzesi.
Pertanto, veggendo il Colonna persistere
quel popolo nell'union co' Franzesi,
comandò che le artiglierie parlassero
più efficacemente dell'araldo. Riuscì
al <i>marchese di Pescara</i> in poche ore di
diroccar le mura d'una torre: il che
veduto dal Fregoso, si avvisò di trattare
d'accordo, sperando di menar la cosa
tanto in lungo, che sopravvenisse il non
molto lontano soccorso de' Franzesi. Ma
mentre si facea questo negoziato nel
dì 30 di maggio, ed era come accordato
tutto, il marchese di Pescara, che avea
promesso il sacco della città a' suoi fanti
spagnuoli ed italiani, diede l'assalto alla
breccia fatta, e v'entrò verso la notte
colla sua gente, la qual subito s'applicò al
saccheggio. Ciò inteso dal resto dell'armata,
non si potè ritenere che anch'essa
non corresse alla preda. Entrarono quella
notte il duca e il Colonna nella misera
città; ma nè essi nè i fratelli Adorni
poterono punto trattenere la sfrenata
soldatesca dal continuare il sacco per
tutta quella notte e nel seguente giorno.
E siccome essa città era delle più ricche
d'Italia, così immenso fu il bottino. Dicono
che fu salvo l'onor delle donne,
e che s'ebbe un mediocre rispetto alle
chiese. Certo è che fu salvata la sagristia
di San Lorenzo, dove si conserva il catino
di smeraldo d'impareggiabil prezzo,
con aver guadagnato un capitano tedesco,
il quale già ne sfondava le porte,
mediante lo sborzo di mille ducati d'oro.
Restò in così fiera disavventura prigione
<i>Pietro Navarro</i> con altri capitani franzesi;
ed <i>Ottaviano Fregoso</i>, perchè non
potè o non volle fuggire, si rendè al
marchese di Pescara, presso il quale,
<span class="pagenum" id="Page_387">[387]</span>
dice il Guicciardini che egli morì non
molti mesi dappoi. Ma l'Anonimo Padovano
scrive, essersi il Fregoso da lì a
qualche tempo riscattato collo sborso di
quindici mila ducati d'oro. Fu poi creato
doge di Genova <i>Antoniotto Adorno</i>. Questi,
avendo fatto venire artiglierie da
Pisa, in pochi dì si rendè padrone anche
della cittadella, e di San Francesco e
del castelletto, con lasciar ripassare in
Francia quelle guarnigioni. Marciò dipoi
il Colonna colla vittoriosa armata in
Piemonte, per opporsi a <i>Roberto Scotto</i>,
che già avea passate l'Alpi, conducendo
seco il suddetto corpo di milizie franzesi;
ma egli dopo essersi intesi tanti progressi
dell'esercito imperiale, ebbe ordine
di tornarsene indietro. Trovò esso
Colonna che i <i>marchesi di Monferrato</i> e
<i>Saluzzo</i> aveano in addietro somministrati
viveri ed altri aiuti ai Franzesi.
Non poteano essi far di meno; pure
questo fu un gran reato, per cui non
solamente si diede un buon rinfresco in
quelle parti all'esercito imperiale, ma si
riscossero ancora grosse contribuzioni
di danaro. Venuto poscia il dì 4 di luglio,
in cui spirava il termine prefisso
per la resa di Cremona, il <i>signor dello
Scudo</i> fedelmente consegnò quella città
ai ministri cesarei, e con tutto onore
condusse anch'egli le sue genti in Francia.
Restavano tuttavia in poter de' Franzesi
i castelli di Milano, Cremona e Novara,
e le rocche di Trezzo e Lecco.
Venne poi fatto al duca di ricuperar le
due ultime e il castello di Novara, con
rimanere resistenti solamente i due primi.
Ciò fatto, furono cassate le fanterie
tedesche ed italiane, e il resto distribuito
in vari luoghi dello Stato di Milano.
</p>

<p>
Non mancarono in quest'anno anche
in Toscana movimenti di guerra. <i>Renzo
da Ceri</i>, già incitato da' Franzesi, si mosse
con cinquecento cavalli e sette mila fanti
verso Siena, per introdurre mutazion di
governo in quella città. Diedero all'armi
per questo i <i>Fiorentini</i>; e fatto accordo
col <i>duca d'Urbino</i>, a cui restituirono allora,
<span class="pagenum" id="Page_388">[388]</span>
secondo alcuni, la fortezza di San
Leo nel Montefeltro (quando il Nardi,
più informato d'essi, la riferisce all'anno
1527), presero per lor generale il <i>conte
Guido Rangone</i>, il quale con tal prudenza
andò guastando tutti i disegni di Renzo,
che il forzò a trattare un accordo, e così
cessò quella briga. Parimente in Romagna
furono ammazzamenti e non pochi
disordini, e spezialmente venne fatto a
<i>Sigismondo</i> figlio di <i>Pandolfo Malatesta</i>
d'introdursi segretamente in Rimini, e
coll'aiuto de' suoi partigiani d'impadronirsi
di quella città, retaggio antico dei
suoi ascendenti. Procedeano tali sconcerti
dalla discordia del collegio de' cardinali
e dalla lontananza del papa. Però essi
cardinali non cessavano di replicare le
istanze, perchè il santo padre venisse
oramai in Italia: cosa ch'egli non potè
eseguire, per voler prima abboccarsi coll'<i>imperador
Carlo V</i>, di giorno in giorno
aspettato in Ispagna. Ma perciocchè esso
Augusto troppo tardava a venire, il pontefice
prese la risoluzion di partirsi: e
quantunque arrivasse poi ai lidi di Spagna
esso Carlo, pure Adriano si scusò, e andò
ad imbarcarsi senza vederlo, non sussistendo
ciò che dice l'Anonimo Padovano,
che per otto giorni si trattennero amendue
in Barcellona in continui ragionamenti.
Il corteggio del pontefice riuscì magnifico,
perchè composto di diciotto galee e
d'altri legni, di tre o quattro mila soldati,
e di gran copia di prelati e nobiltà. Si
mosse nel dì 6 di agosto, e sbarcò a Genova,
dove trovò quel popolo tuttavia
sbalordito e dolente per la gravissima
sofferta burrasca. Colà si portarono il
<i>duca di Milano, Prospero Colonna</i>, il <i>marchese
di Pescara</i> ed altri a baciargli il
piede. Nel dì 22 d'agosto, se ne parti, e
dopo essersi fermato due giorni in Livorno,
dove fu onorevolmente accolto dal
<i>cardinal Giulio de Medici</i>, come capo, per
non dir padrone, de' Fiorentini, si trasferì
a Cività Vecchia. Colà smontato, trovò
trentasette porporati che gli prestarono
i dovuti ossequii. Era dianzi entrata la
<span class="pagenum" id="Page_389">[389]</span>
peste in Roma, e vi avea fatta strage di
otto mila persone: spettacolo, per cui, oltre
ai cardinali e primati, gran parte ancora
del popolo era fuggita. Perciò, tolta
l'esca al malore, pochi più oramai ne
morivano. Con tutte le ragioni addotte
al papa, che conveniva differir l'ingresso
suo in Roma, egli volle farlo senza dimora,
ed essere coronato. Intorno al giorno
della sua entrata e coronazione in Roma,
si truova discrepanza fra gli scrittori. Ma
una lettera di Girolamo Negro <span class="fnote">[Lettere de' Principi, tom. 1.]</span> ci assicura
che ciò avvenne nel dì 29 d'agosto.
Avendo poi quel miscuglio di gente
riaccesa più che mai la pestilenza, per
cui mancarono di vita circa altre dieci
mila persone, il pontefice non per questo
si sbigottì, e ritiratosi in Belvedere, quivi
attese a dar sesto agli affari di Roma.
Spedì le sue genti d'armi in Romagna,
che poi ricuperarono Rimini dalle mani
di <i>Pandolfo Malatesta</i> e di <i>Sigismondo</i>
suo figlio. Liberò eziandio Imola, Ravenna
ed altre città dei sediziosi. Appena
fu intesa l'elezion di questo papa, che
<i>Alfonso duca</i> di Ferrara inviò in Ispagna
Lodovico Cato a rendergli ubbidienza,
e ad informarlo delle violenze contra
di lui usate dai due precedenti pontefici.
Venuto poi il papa a Roma, annullò
il monitorio di <i>papa Leone X</i>, e le censure
pubblicate contra d'esso duca; gli confermò
Ferrara, il Finale e San Felice, e
gli promise la restituzione di Modena e
Reggio. Con tal congiuntura Alfonso ricuperò
Cento e la Pieve. Si provarono in
quest'anno le deplorabili conseguenze
della guerra suscitata da esso papa Leone,
perchè, oltre alla desolazion della Lombardia
e di Genova, il sultano de' Turchi
Solimano, veggendo impegnati i principi
cristiani nelle loro detestabili discordie,
ito con un formidabile esercito per mare
e per terra all'assedio dell'isola di Rodi,
posseduta per tanto tempo dai cavalieri
gerosolimitani, quantunque una stupenda
difesa trovasse, per cui dicono che tra
malattie e ferite perdesse circa cento mila
<span class="pagenum" id="Page_390">[390]</span>
persone; pure infine, per colpa d'alcuni
traditori empii cristiani, se ne impadronì
nel dì 20 di dicembre, con danno ed infamia
incredibile della cristianità. Implorarono
quei cavalieri soccorso da Roma,
da Venezia, dall'imperadore e da altri
principi cristiani. Neppur uno alzò un dito
per aiutarli, intenti tutti a scannarsi fra
loro. Similmente con sì favorevole congiuntura
si andò dilatando sempre più
l'eresia di fra Martino Lutero per la Germania,
e quella di Zuinglio per gli Svizzeri.
Ebbe anche principio la crudelissima
degli Anabatisti. Povera cristianità in
questi tempi!
</p>

<hr />
</div>

<div class="chapter">
<h2 class="hidden" id="MDXXIII">MDXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Clemente VII</span> papa 1.</td>
  </tr>
  <tr>
    <td><span class="smcap">Carlo V</span> imperadore 5.</td>
  </tr>
</table>

<p>
Riuscì in quest'anno a <i>Francesco Maria
Sforza</i> duca di Milano di ridurre in
suo potere il fortissimo castello di quella
città, avendo capitolato quel castellano,
che se in termine d'un mese non veniva
soccorso, lo renderebbe, perchè oramai
penuriava troppo di vettovaglie e di gente.
L'Anonimo Padovano scrive che la
resa seguì nel dì 17 di maggio: il Guicciardini,
che nel dì 14 di aprile. Si trovò che
quella guarnigione era ridotta a soli quarantacinque
uomini. Sicchè restò il solo
castello di Cremona in man de' Franzesi,
ed era ben provveduto. Pare che sia più
verisimile l'asserzione del Guicciardini
intorno alla resa del castello di Milano;
perciocchè, quantunque non avesse il
duca per anche ottenuto dall'<i>Augusto
Carlo</i> l'investitura di quel ducato, pure
nel dì 24 di aprile con gran solennità e
pari allegrezza del popolo ne prese il
possesso in Milano. E qui non si vuol
tacere un grave pericolo in cui incorse
quel duca nel mese d'agosto. Era egli
stato più dì a Monza per fuggire il caldo.
Nel tornare ch'egli faceva a dì 25 d'esso
mese a Milano, i ducento cavalli di sua
guardia parte camminavano avanti, e
parte gli teneano dietro molto lontani, a
<span class="pagenum" id="Page_391">[391]</span>
cagion del gran polverio, ed egli con pochi
marciava nel mezzo. Fra questi pochi
era Bonifazio Visconte suo cameriere,
che, conceputo un odio grande per la
morte dianzi data a monsignorino Visconte,
e perchè gli era tolta una prefettura
in Val di Sesia, ne meditava vendetta;
e fingendo di voler parlare al duca
in segreto, con un pugnale gli tirò un
colpo alla testa; ma, per cavalcare esso
duca una muletta, e Bonifazio un alto e
velocissimo cavallo turco, andò il colpo
solamente a fare una leggier ferita nella
spalla. Inseguito costui, mercè dell'ottimo
cavallo, ebbe la fortuna di salvarsi in Piemonte,
e poi in Francia. Questo accidente
fece sospettar qualche congiura, e
molti furono imprigionati in Milano, ed
alcuni ancora impiccati. Guarì facilmente
il duca. Non di meno fra Paolo carmelitano,
scrittore di questi tempi nella
sua Storia manuscritta racconta che il
pugnale era avvelenato, perlochè ne fu
difficile la guarigione, ed essergli restata
da lì innanzi una debolezza di nervi.
Sparsa e ingrandita la voce di questo
fatto, le città di Valenza e d'Asti furono
prese dai fuorusciti milanesi; spedito colà
<i>Antonio da Leva</i>, ricuperò que' luoghi.
Avea intanto l'<i>imperador Carlo</i>, dappoichè
vide cacciati quasi affatto fuori di
Lombardia i Franzesi, applicati i suoi
pensieri a provvedere che non vi tornassero.
Bramoso dunque di staccar da
essi il valoroso <i>duca di Ferrara Alfonso</i>,
e massimamente il senato veneto, da Vagliadolid
spedì in Italia <i>Girolamo Adorno</i>
suo consigliere, persona di rara abilità
e destrezza, acciocchè ne trattasse.
</p>

<p>
Venuto questo ministro cesareo a
Ferrara, nel dì 29 di novembre dell'anno
precedente, s'accordò col duca, obbligandosi
l'imperadore di tenere quel principe
sotto la sua protezione, di confermargli
l'investitura imperiale de' suoi Stati, e
di fargli restituire Modena e Reggio, con
che egli pagasse alla maestà sua centocinquanta
mila scudi d'oro. Non volle
il duca prendere impegno alcuno contra
<span class="pagenum" id="Page_392">[392]</span>
de' Franzesi, perchè restavano tuttavia
allora in man d'essi i castelli di Milano
e di Cremona, e forse non s'erano loro
tolte per anche le fortezze di Trezzo e
di Lecco, e poi si udivano dei gran preparamenti
del <i>re Francesco</i> per tornar
in Italia. Andò poscia l'Adorno anche a
Venezia, dove propose a quel senato una
lega coll'imperadore. Grandi e lunghi
furono i dibattimenti fra que' saggi senatori,
perchè dall'un canto sembrava
preponderare la potenza di chi era imperadore
ed insieme re di Spagna, corroborata
dal duca di Milano, che uguale
interesse avea con esso Augusto. Ma
dall'altra parte l'abbandonare il re di
Francia già collegato parea cosa di poco
onore; oltre di che, i sicuri avvisi dello
armamento, che egli facea, teneano divisi
e sospesi gli animi di ciascuno. Intanto,
perchè venne a morte l'Adorno, restò
intepidito quel negoziato. Ma da lì a un
mese essendo stato spedito da Cesare a
Venezia <i>Marino Caracciolo</i> protonotario
apostolico, si ripigliò con più vigore.
Venne poi a morte nel dì 7 di luglio, per
attestato del Sansovino, il doge <i>Antonio
Grimani</i>, e in suo luogo restò eletto <i>Andrea
Gritti</i>, personaggio che abbiam veduto
dar tante prove di valore e prudenza
nelle sì fiere contingenze di quella
repubblica. È ben da stupire come una
Cronica manuscritta di Venezia metta la
di lui elezione nel dì 20 d'aprile, e fra
Paolo carmelitano nel dì 20 di maggio.
Nè lo stesso Sansovino sembra assai
concorde a sè stesso, e discorda ancora
da Pietro Giustiniani nell'assegnare il
tempo del ducato del Grimani. Ora il
Gritti, siccome persona di gran saviezza,
mai non volle palesare il sentimento suo
intorno alla lega proposta dal ministro
cesareo, lasciandone tutta la risoluzione
al senato. E questa finalmente fu conchiusa
sul fine di luglio fra essi <i>Veneziani</i>,
<i>l'imperadore, Ferdinando arciduca</i> e
<i>Francesco duca</i> di Milano. Crebbe poi
questa lega, perchè <i>papa Adriano VI</i>,
amantissimo per altro della pace d'Italia,
<span class="pagenum" id="Page_393">[393]</span>
dopo aver con lettere efficaci esortati
tutti i principi a conservarla, per potere
accudire all'impresa contra del Turco,
veggendo pure ostinato il re di Francia
a volerla di nuovo turbare, nel dì 3 di
agosto entrò anch'egli in essa lega, siccome
i <i>re d'Inghilterra</i> d'<i>Ungheria</i>, i
<i>Fiorentini, Sanesi</i> e <i>Genovesi</i>. E perchè
si scopri che <i>Francesco Soderino</i> cardinale
di Volterra, mostrandosi appassionato
per la pace, e maneggiator d'essa,
segretamente intanto tramava in Sicilia
una congiura contra l'imperadore, e sollecitava
il re Cristianissimo che colà inviasse
la sua flotta, fu, per ordine del
pontefice, inviato prigione in castello
Sant'Angelo.
</p>

<p>
Ma che? il buon <i>papa Adriano</i> sul
più bello fu da questi terreni imbrogli
chiamato da Dio a miglior vita nel dì 14
di settembre, con poco dispiacere, se non
anche con gaudio della corte di Roma,
riguardante poco di buon occhio un pontefice
non italiano, e trovandolo anzi
uomo inesperto ne' grandi affari politici,
ossia nelle finezze della mondana sapienza,
la quale infine davanti a Dio ha un
altro nome. Per altro, egli fu pontefice
pieno d'ottima volontà, di sapere e probità
non ordinaria; e s'egli fosse sopravvivuto,
siccome aderiva a convocare un
concilio generale della Chiesa per riformar
gli abusi, così grande speranza c'era
di poter rimediare al sempre più crescente
scisma del Settentrione. La morte
del papa, quanto dall'una parte scompigliò
i disegni della lega suddetta, tanto
dall'altra animò <i>Francesco re</i> di Francia
a proseguir con più calore i suoi preparamenti
e disegni per calare in Italia.
Era stato fin qui <i>Alfonso duca</i> di Ferrara
aspettando con pazienza la restituzion
delle sue città di Modena e Reggio, promessa
tante volte da <i>papa Leone X</i>, e dallo
stesso <i>Adriano VI</i>. Ma il possesso e dominio
degli Stati terreni, quand'anche
sia ingiusto, porta seco un tale incanto,
che niun quasi mai sa indursi a spogliarsene,
se non si adopera l'esorcismo della
<span class="pagenum" id="Page_394">[394]</span>
forza. Il perchè, veggendosi il duca cotanto
deluso, non potè più stare alle
mosse. Aveva dianzi l'imperadore tolta
la terra di Carpi ad <i>Alberto Pio</i>, gran cabalista
di questi tempi, che, dopo aver
tradito esso Augusto, era dietro a far lo
stesso giuoco al papa, che gli avea affidata
la custodia di Reggio e di Rubiera,
come s'ha dal Guicciardini. Ora, innanzi
che accadesse la morte del papa, <i>Renzo
da Ceri</i> avea tolta essa terra di Carpi
agl'imperiali, con inalberar ivi le bandiere
di Francia. Dappoichè fu mancato di
vita papa Adriano, si diede Renzo a far
delle scorrerie fra Modena e Reggio.
Tentò anche Rubiera, ma indarno. In
questo tempo il <i>duca Alfonso</i>, sperando
d'essere sostenuto da esso Renzo, uscì
colle sue genti in campagna. Nel dì 27 di
settembre si presentò davanti a Modena, e
ne fece la chiamata. Perchè dentro v'era
<i>Francesco Guicciardini</i> governatore pel
papa, e il <i>conte Guido Rangone</i> con forza
valevole da poter sostenere la città, fu mandato
in pace. Voltossi il duca a Reggio,
dove nel dì 29 del mese suddetto, senza
dover usare violenza, da quel popolo fu
allegramente ricevuto; e poco stette a
impadronirsi anche della cittadella e di
tutto il contado. Venuto poi al forte castello
di Rubiera sulla via Emilia ossia
Claudia, colla artiglierie forzò la terra,
ed appresso anche la rocca a rendersi.
Avrebbe inoltre potuto ridurre alla sua
ubbidienza Parma, ch'era senza presidio,
e minacciata colle scorrerie da Renzo da
Ceri; ma avendo i Parmigiani mandato
a Rubiera per saper l'intenzione del duca
Alfonso, e udito ch'egli altro non voleva
se non ricuperare il suo, e non occupar
quello che era della Chiesa, allora si animarono
a difendere la lor città, e finì la
loro paura.
</p>

<p>
Erano in questi tempi nate controversie
fra il <i>re Francesco</i> e <i>Carlo duca di
Borbone</i> della real casa di Francia, per
le quali questo principe disgustato avea
segretamente preso il partito di <i>Carlo
imperadore</i>. E perciocchè il re, avendo
<span class="pagenum" id="Page_395">[395]</span>
già raunata una possente armata, meditava
di portarsi in persona a riacquistare
lo Stato di Milano, giacchè per pruova
avea conosciuto che la presenza del
principe influiva troppo al buon esito
delle imprese, il Borbone con Cesare
avea progettato di assalire nella lontananza
del re la Borgogna maggiore; al qual
fine s'andavano ammassando dodici mila
Tedeschi. Traspirò questa mena, allorchè
il re Cristianissimo fu giunto a Lione;
e però il duca di Borbone, che quasi fu
colto nella rete, ebbe la fortuna di salvarsi
travestito in Germania, daddove
poi il vedremo venire in Italia. Cagion
fu la cospirazione suddetta che il re
Francesco si astenne per ora dal passare
i monti per timore d'altre segrete insidie;
ma non per questo lasciò d'inviare
in Lombardia per generale<i> Guglielmo
Grosseri</i>o, per soprannome il <i>Bonivet</i>,
ammiraglio allora di Francia, che per favore
specialmente di <i>Lodovica</i> madre del
re era salito ai primi onori e alla confidenza
del re medesimo, ma che accoppiava
coll'ignoranza del mestier della
guerra una somma arroganza e superbia.
Poderosa era l'armata ch'egli conduceva,
perchè composta di otto mila Svizzeri,
sei mila Tedeschi, tre mila Italiani,
tre mila Guasconi, lancie mille e ottocento,
arcieri due mila. Il Guicciardini parla
di sei mila Svizzeri, sei mila fanti tedeschi,
dodici mila franzesi, e tre mila italiani,
oltre alle suddette lancie. Sul principio
di settembre arrivò questo esercito
a Susa. Aveano i Veneziani collegati con
Cesare eletto per lor generale <i>Francesco
Maria duca</i> d'Urbino, nè tardarono a
spedirlo nel Bergamasco con cinquecento
lancie, cinque mila fanti e cinquecento
cavalli leggieri, acciocchè ad ogni cenno
di <i>Prospero Colonna</i> passassero l'Adda.
Parimente l'<i>arciduca Ferdinando</i> inviò
sei mila fanti a Milano. Trovavasi allora
il Colonnese malconcio di sanità; contuttociò,
dopo aver presidiata Pavia, e
mandato <i>Federigo marchese</i> di Mantova
alla guardia di Cremona, allorchè sentì
<span class="pagenum" id="Page_396">[396]</span>
avvicinarsi i Francesi, fattosi portare in
lettiga, s'andò a postare al Ticino con
pensiero di contrastarne loro il passaggio.
Calati i Franzesi, poco stettero a impadronirsi
di Asti, Alessandria e Novara.
Trovato anche il fiume Ticino molto magro,
cominciarono in più luoghi a passarlo:
il che obbligò il Colonna a ritirarsi
in fretta a Milano, nel cui popolo
era entrata sì fatta costernazione, che,
per sentimento dei saggi, se il Bonivet
marciava a dirittura colà, senza fatica
v'entrava. Ma per voler egli aspettare
il resto di sue genti, si fermò tre giorni
senza alcuna azione, dando tempo ai
Cesariani e Milanesi di ben fornire di
vettovaglie la città, di rifare i bastioni dei
borghi, e di ricevere un soccorso di quattro
mila fanti italiani: con che tornò
il cuore in corpo a quel popolo, e, per
l'avversione che ognuno nudriva contro
i Francesi, si dispose ad una gagliarda
difesa.
</p>

<p>
Intanto l'armata franzese s'inoltrò
a Binasco, e, facendo continue scorrerie
fino alle porte di Milano, s'impossessò di
Monza, dove fu posta molta cavalleria,
affinchè per quella parte non passassero
vettovaglie a Milano. Venne in questo
tempo avviso all'ammiraglio Bonivet,
avere il comandante franzese del castello
di Cremona, siccome ridotto agli estremi
per penuria di viveri, capitolato di renderlo,
se in termine di quindici giorni
non gli veniva soccorso; e che il marchese
di Mantova si era portato a Lodi con
due mila fanti e cinquecento cavalli, per vietare
il passo ai Franzesi. Premendogli di
conservar quella fortezza, spedì il <i>signor
di Baiardo</i> e <i>Federigo da Bozzolo</i> con otto
mila fanti, due mila cavalli e dieci pezzi
d'artiglieria a Lodi. A questo avviso, fu
ben diligente il marchese di Mantova
a ritornarsene a Cremona. Entrarono i
Franzesi in Lodi, ed ivi restato il Baiardo
con mille fanti, Federigo, seco menando
gran quantità di vini, farine e grascia, senza
far paura alcuna, seguitò il viaggio a Cremona,
e nel dì 20 di settembre introdusse
<span class="pagenum" id="Page_397">[397]</span>
in quel castello i viveri, e, invece de' soldati
la maggior parte malati, ve ne mise
di sani. L'altro giorno se ne ritornò con
tutto onore a Lodi. Questa azione del
Bozzolo fece nascere speranza al Bonivet
di acquistare la stessa città di Cremona;
e però colà rimandò il suddetto Federigo
con sei mila fanti e mille cavalli, a cui
poscia si aggiunse Renzo da Ceri con tre
mila fanti. Speravano questi capitani di
penetrar nella città per via della fortezza,
ma si disingannarono in più assalti, con
loro gran danno dati ai trincieramenti e
ripari fatti fra la città e il castello, e sostenuti
con bravura da Niccolò Varolo. Sicchè
si rivolsero a bombardar le mura
della città alla porta di San Luca. Fatta
larga breccia, mentre si accingevano a
dar la battaglia, eccoti un'impetuosa
pioggia che durò quattro giorni, con impedire
il trasporto delle vettovaglie, e fu
forza di prenderne dallo stesso castello.
E perciocchè s'erano ingrossati i fiumi,
Federigo da Bozzolo prese la risoluzione
di ritirarsi, affinchè non gl'incontrasse di
peggio; e tutto spelato, anzi rovinato, si
ridusse a Lodi circa la metà di ottobre.
Giacchè questo colpo era andato fallito,
l'ammiraglio si accostò coll'esercito a Milano,
confidando di poter ridurre a' suoi
voleri quell'augusta città piena di popolo
con impedire, o difficoltare il passo
alle vettovaglie. Andava sempre più crescendo
l'infermità di <i>Prospero Colonna</i>,
e però egli diede l'incombenza della difesa
della città al <i>signor di Alarcone</i>.
Facea questi ogni dì uscire i suoi cavalli
per servire di scorta a chi portava dei
viveri, e ne venivano non pochi dalla
Ghiaradadda e dai monti di Brianza. Ma
ito sul fin d'ottobre il <i>signor di San Paolo</i>
Franzese a Caravaggio, diede un orribil
sacco a quella terra e per que' contorni,
e per li suddetti monti saccheggiò o bruciò
molte altre ville e castella: il che
riempiè di terrore tutti quegli abitanti.
All'incontro, spedito il <i>marchese di Mantova</i>
con ottocento cavalli e tre mila fanti
venuti da Genova di qua da Po, riprese
<span class="pagenum" id="Page_398">[398]</span>
Alessandria e molte castella: con che
proibì a tutta quella contrada e al Piemonte
che niuna vettovaglia portassero
al campo franzese. Il perchè l'esercito
franzese cominciò a far quaresima prima
del tempo, e si trovava di mala voglia.
Ma neppure avea occasion di cantare
l'esercito cesareo di Milano, perchè scarseggiava
di vitto, e più di paghe. Perciò il
Colonna co' primarii, consapevoli della
promessa fatta dall'imperadore di restituir
Modena ad <i>Alfonso duca</i> di Ferrara
collo sborso di gran somma di danaro;
ed anche informati che questo principe,
con tutte le istanze fatte dai Franzesi,
non avea voluto assisterli nell'assedio
di Cremona, inviarono oratori a lui
per dargli Modena, purchè di presente
sborsasse trenta mila ducati d'oro, e
venti altri nel termine di due mesi.
Era già fatto l'accordo; ma Francesco
Guicciardini, governator di Modena per
la Chiesa, tanto seppe fare, che distrusse
tutti i disegni del Colonna e le speranze
del duca. Intanto, non potendo più
il Bonivet per le pioggie e per altre incomodità
fermarsi sotto Milano, e massimamente
perchè circa la metà di novembre
gli era andato fallito un tradimento
concertato con Morgante da Parma;
ed essendo anche sopravvenute le
nevi, intavolò un trattato di tregua cogli
imperiali. Ma perchè questo non si conchiuse,
levò finalmente, nel dì 27 di novembre,
il campo, e, senza che Prospero
Colonna volesse permettere l'inseguirli,
si ridusse a Biagrasso e Rosate.
</p>

<p>
Mentre per queste diaboliche guerre
si trovava involto lo Stato di Milano in
indicibili calamità, si rallegrò la Chiesa
di Dio dopo due mesi di conclave, e dopo
assaissime gare e discordie de' cardinali,
per l'elezione di <i>Giulio cardinale de Medici</i>,
effettuata nel dì 19 di novembre, il
quale assunse il nome di<i> Clemente VII</i>;
personaggio di gran senno, e di non minore
perizia nel governo degli Stati, e
tale, che mirabili cose dalla di lui testa
gravida di politica si promise il popolo
<span class="pagenum" id="Page_399">[399]</span>
romano. Quai mezzi adoperasse egli per
salire a sì eminente dignità, può il lettore
apprenderlo dal Guicciardini. L'Anonimo
Padovano ci assicura che, terminate le
solenni funzioni della coronazione, questo
pontefice dichiarò di voler essere
amator della pace, e pastore senza parzialità
del Signore, e che accorderebbe
insieme i principi cristiani, per formar
poscia una crociata contro gl'infedeli.
Certo è che un atto di gloriosa generosità
diede principio al suo governo, avendo
perdonato al cardinal Soderino,
suo gran nemico negli anni addietro, e
molto più nel conclave, a cui, liberato
dalla prigione, intervenne. Parimente si
osservò in lui abborrimento a far leghe,
e ad entrare in impegni di guerra. Intanto
l'assunzione sua fece quetar tutti
i rumori insorti nello Stato ecclesiastico;
e il <i>duca di Ferrara</i>, dopo aver lasciati
buoni presidii in Reggio e Rubiera, cessò
d'inquietare la città di Modena. Inviò
poscia esso duca i suoi oratori a Roma
per rendere ubbidienza al novello pontefice,
e per chiedere la restituzion d'essa
Modena, tante volte promessa dai due
precedenti papi. Clemente, per lo contrario,
facea istanze che il duca restituisse
Reggio e Rubiera. Varie sessioni furono
perciò tenute, e andando l'affare in lungo,
altro non si conchiuse infine, se non
che vi fosse tregua fra loro per un anno
da cominciarsi nel dì 15 di marzo dello
anno seguente 1524; e che ognun possedesse
quel che aveva, senza innovar
cosa alcuna: il che fu poi puntualmente
eseguito dal duca Alfonso, ma non così
da papa Clemente. Andava in questo
mentre sempre più peggiorando di salute
<i>Prospero Colonna</i>; laonde Carlo imperadore
pensò alla provvisione di un nuovo
condottiere dell'armi sue in Lombardia,
e insieme a rinforzare l'esercito suo per
iscacciare i Franzesi. Ebbe ordine <i>don
Carlo de Nois</i> ossia <i>della Noia</i>, vicerè di
Napoli, di venire a Milano, ed egli infatti
arrivò a Bologna verso la metà di dicembre,
menando seco non più di trecento
<span class="pagenum" id="Page_400">[400]</span>
cavalli e di mille fanti. Passato
dipoi a Parma, giunse colà ancora <i>Carlo
duca di Borbone</i>, tutto voglioso di far del
male al re di Francia, che gli avea occupato
gli Stati e mobili suoi di sommo
valore. Stettero ivi fermi per otto giorni,
conferendo insieme di quel che s'avesse
a fare. Avea il Borbone portato seco un
brevetto di luogotenente generale di Cesare.
Venne ad unirsi con loro anche il <i>marchese
di Pescara</i>, che condusse altri mille
fanti dal regno di Napoli. Andati di là a
Pavia, e ricevuta una potente scorta, si
ridussero poi tutti a Milano sul fine dell'anno;
e trovato tuttavia vivente il Colonna,
andarono a visitarlo. Ma egli nel
dì penultimo di dicembre, per attestato
del Guicciardini, oppure nell'ultimo, come
ha l'Anonimo Padovano, diede fine
al suo vivere, con sospetto, secondo il
solito, di veleno, restando gran fama di
lui, cioè d'un capitano di rara saviezza
e valore, a cui simile un pezzo fa non
avea veduto l'Italia, ma insieme la taccia
di molta libidine, da cui probabilmente
provenne il veleno che il trasse a morte.
Solennissime esequie furono a lui fatte,
e il corpo suo con quello di Marcantonio
fu poi trasportato a Napoli.
</p>

<hr />
</div>

<div class="chapter">
<h2 class="hidden" id="MDXXIV">MDXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXIV</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Clemente VII</span> papa 2.</td>
  </tr>
  <tr>
    <td><span class="smcap">Carlo V</span> imperadore 6.</td>
  </tr>
</table>

<p>
Grandi consulti si fecero in Milano
dai generali cesarei intorno alle operazioni
della futura campagna, e fu risoluto
di aspettar sei mila fanti che l'<i>arciduca
Ferdinando</i> mandava di Germania. E perciocchè
mancava il denaro, principal mobile
negli affari di guerra, i Milanesi si
indussero, per amore o per forza, a prestar
novanta mila ducati d'oro al loro
duca. <i>Papa Clemente</i> anch'egli, tuttochè
mostrasse ai ministri del re Cristianissimo
di non volere impacciarsi nelle
guerre de' potentati cristiani, pure segretissimamente
inviò venti mila ducati
d'oro ad essi imperiali, e trenta mila
<span class="pagenum" id="Page_401">[401]</span>
ancora ne fece lor pagare dai Fiorentini.
Venne poi l'aspettato corpo di Tedeschi a
rinforzare l'armata cesarea, e seco si
congiunse ancora colle sue genti <i>Francesco
Maria della Rovere</i> duca d'Urbino,
generale de' Veneziani, di modo che ascese
quell'esercito a mille ed ottocento lancie,
a venti mila fanti fra tedeschi, spagnuoli
ed italiani, e a due mila cavalli leggieri.
Uscì il <i>vicerè Lanoia</i> in campagna, e
andò a postarsi a Binasco: al quale avviso,
l'<i>ammiraglio Bonivet</i> raccolse l'esercito
suo a Biagrasso, per quivi fermarsi,
finchè gli venissero i tante volte
promessi rinforzi di Francia; ma non
senza timore, d'assediatore stato fin qui,
di divenire assediato. Chiariti i cesarei
che troppo caro riuscirebbe il tentar di
sloggiare da quel fortissimo accampamento
i nemici, passarono il Ticino, e
iti a Gambalò, di là cominciarono a scorrere
tutta la Lomellina, impedendo il
trasporto dei viveri al campo franzese.
Nel qual tempo, cioè verso il fin di febbraio,
il comandante franzese del castello
di Cremona, essendo ridotto agli estremi,
ne pattuì la resa, se in termine di
otto giorni non gli veniva soccorso, e
l'ammiraglio vergognosamente lasciò cader
quella fortezza. All'incontro, sul principio
di marzo <i>Federigo da Bozzolo</i>, comandante
de' Franzesi in Lodi, fece una
scorreria per tutto il piano di Bergamo
e Crema, asportandone un immenso bottino.
Ma non potendo più il Bonivet sussistere
in Biagrasso per mancanza di
viveri, passò a Vigevano; e il duca di
Urbino colle genti venete applicò le artiglierie
al castello di Garlasco, e con un
sanguinoso assedio se ne impadronì, e
tutto poi lo diede a sacco. La stessa orribil
disavventura toccò al castello di
Sartirana, dove tagliato fu a pezzi il presidio
franzese. Avea l'ammiraglio Bonivet
tentato di venire a battaglia campale
con gl'imperiali; ma questo giuoco azzardoso
non piacendo al vicerè e a' suoi
capitani, si contentarono di andarlo inquietando
con delle scaramuccie. Era egli
<span class="pagenum" id="Page_402">[402]</span>
ancora uscito per soccorrere Sartirana,
e non fu a tempo. E perciocchè i cesarei
ebbero in lor potere la città di Vercelli,
egli, trovandosi sempre più impaniato, si
ridusse a Novara, per aspettar ivi otto
mila Svizzeri, già assoldati dal re Cristianissimo,
che non trovavano mai la
via per muoversi. Calarono bensì cinquecento
Grisoni nella pianura di Bergamo;
ma il <i>duca di Milano</i> spedì contra
di loro <i>Giovanni de Medici</i>, uomo sopra
modo ardito, con quattro mila fanti
e due mila cavalli, che, dopo averli fatti
ritornare alle lor montagne, prese a forza
d'armi la terra di Caravaggio in Ghiaradadda,
dove andò a fil di spada quasi
tutto il grosso presidio franzese; e poi
rallegrò le sue truppe, con saccheggiarne
tutti gl'infelici abitanti. Di là, per ordine
del duca, passò il Medici a Biagrasso,
dove tuttavia restavano mille Franzesi
di guarnigione; ed, avendo prima tolto
il ponte che teneano essi Franzesi sul
Ticino, nello stesso giorno colle artiglierie
fece gran rottura nelle mura di
quella terra, ed immediatamente venuto
all'assalto, in meno di mezz'ora v'entrò,
con uccidere nel primo empito da ottocento
tra soldati ed abitanti. Restarono
gli altri prigionieri, e quivi pure fu dato
un orrido sacco con tutte le sue conseguenze.
Non avevano peranche imparato
gl'Italiani d'allora a far opere esteriori ai
luoghi di difesa, come usarono dipoi; e
però sì facile era l'accesso, e il fiero effetto
delle artiglierie.
</p>

<p>
Costò ben caro alla misera città di
Milano l'acquisto di Biagrasso; perocchè
nella lunga stanza in quel luogo essendo
entrata la vera peste, oppure una micidiale
epidemia ne' Franzesi, portata poi gran
parte di quel bottino a Milano, cominciò
ivi a spargere un occulto crudel veleno,
di cui avremo a parlare andando innanzi.
Scesero in questi tempi cinque oppure
otto mila Svizzeri al soldo di Francia, e
giunsero fino ad Ivrea (l'Anonimo Padovano
dice a Varese) con disegno d'unirsi
all'esercito franzese in Novara. Ma perciocchè
<span class="pagenum" id="Page_403">[403]</span>
marciavano senza gran fretta,
veggendo il <i>Bonivet</i> andar di male in peggio
i suoi affari, venir meno le vettovaglie,
e sminuirsi tutto di la sua armata per li
soldati che fuggivano alla volta di Francia,
determinò anch'egli sul principio di
maggio d'avviarsi colà. Il perchè con
grande ordinanza passò a Romagnano, e
gittò un ponte sulla Sesia, dove da lì a
poco arrivarono anche gli Svizzeri. Di
grandi istanze fece allora il <i>duca di Borbone</i>,
tutto pregno d'odio contra della
sua nazione, perchè si assalisse un'armata
impaurita e quasi fuggitiva. Ma gli altri
capitani l'intendeano diversamente,
allegando l'antico proverbio: <i>A nemico
che fugge fagli i ponti d'oro</i>. Secondo il
Giovio, anche il <i>marchese di Pescara</i> aringò
contra di questo proverbio. Intanto
l'ammiraglio si applicò a far passare le
sue genti di là dalla Sesia; quand'ecco
arrivargli addosso mille cavalli ed altretanti
fanti nemici, che senza commissione
del lor generale venivano a cercar fortuna.
Questo assalto, e la fama o credenza
d'aver sulle spalle tutto il cesareo esercito,
mise come in rotta i Franzesi, che
disordinatamente cominciarono a valicare
il fiume. Ivi fu una calda scaramuccia,
in cui restarono morti moltissimi soldati
ed uffiziali de' fuggitivi, e lo stesso Bonivet
ne riportò una ferita per colpo d'archibugio
in un braccio, con restar anche
in poter de' cesarei sette pezzi d'artiglieria,
alcune bandiere ed assai carriaggi.
Passati i Franzesi, tal fu la lor fretta e
voglia di mettersi in salvo, che lasciarono
indietro a Santa Agata quindici altri cannoni,
forse credendoli in sacrato, per essere
nello Stato di Savoia; ma gl'imperiali,
cioè la lor cavalleria leggiera, che
andò per gran tratto di paese inseguendoli,
senza cerimonie li prese e condusseli
al suo campo. Il Giovio dà tutto l'onore
di quest'ultima impresa al <i>marchese di Pescara</i>.
E questo fu il fine che ebbe la spedizione
dell'<i>ammiraglio Bonivet</i> in Lombardia,
non riportando egli in Francia
se non vergogna, e la brutta gloria delle
<span class="pagenum" id="Page_404">[404]</span>
tante miserie cagionate in queste contrade.
Restava tuttavia in man de' Franzesi
Alessandria, alla cui guardia era il <i>signor
di Bussì</i> o <i>Boisì</i>, difendendola da tre mila
fanti genovesi, venuti contro quella città.
Ebbe ordine l'indefesso marchese suddetto
di portarsi colà con mille cavalli e
quattro mila fanti spagnuoli. Licenziato
ancora il <i>duca d'Urbino</i> colle milizie venete,
fu pregato di liberar Lodi dalle mani
di <i>Federigo da Bozzolo</i>, che quivi era restato
con cinquecento cavalli e tre mila
fanti italiani; e così egli fece. Non voleva
Federigo ascoltar parola di resa; ma certificato
della ritirata de' Franzesi, e che
speranza non rimaneva di soccorso, giudicò
meglio di salvar quella gente per
servigio del re, e capitolò di poter andarsene
con tutti gli onori militari in Francia;
laonde quella città fu consegnata al
duca di Milano. Nel passare che fece Federigo
per l'Alessandrino, trovò che due
giorni innanzi il <i>marchese di Pescara</i> avea
costretto il Bussì a rendere quella città
colle medesime onorevoli condizioni; ed
accozzatisi insieme, condussero in Francia
cavalli cinquecento e fanti cinque mila,
che prestarono poi buon servigio a quel
re. Ciò fatto, il <i>vicerè Lanoia</i> condusse
anch'egli l'esercito nel Monferrato e in
quel di Saluzzo, acciocchè la sua gente
si ristorasse, anzi si deliziasse alle spese
di que' popoli, col pretesto che fossero
stati fautori de' Franzesi. A chi studia il
libro della forza armata, troppo diverso
da quel del Vangelo, non mancano mai
ragioni da assassinar gl'innocenti.
</p>

<p>
Si crederà oramai taluno terminata
qui la tragedia dell'anno presente, eppur
vi restano altre scene, fors'anche più strepitose,
da vedere. Cotanto fu importunato
l'<i>imperadore</i> da <i>Carlo duca di Borbone</i>,
ribello e nemico del <i>re Francesco</i>, che
si lasciò indurre a permettere che fosse
portata la guerra in Francia, dove il Borbone
facea sperar cose grandi pel credito
e per le attinenze ed amicizie sue. Pensava
esso Augusto di muover guerra nello
stesso tempo anch'egli a' Franzesi dalla
<span class="pagenum" id="Page_405">[405]</span>
parte di Guascogna, e sperava che altrettanto
farebbe in Piccardia <i>Arrigo re d'Inghilterra</i>,
con cui era unito di sentimenti.
Passò dunque il Borbone nel mese di luglio
con sedici mila fanti e mille lancie
le Alpi, conducendo seco un bel treno di
artiglieria grossa e minuta. Ducento mila
scudi rimessi a Genova dall'Augusto Carlo
e dal re inglese, e pagati ad esse truppe,
le fecero camminar di buon cuore, aggiunta
la speranza di ben bottinare in paese
nemico. Contro il parere d'esso Borbone,
vollero i capitani cesarei che si andasse
a mettere l'assedio alla città di
Marsilia in Provenza, sperandone buon
mercato, perchè sarebbono fiancheggiati
per mare da una forte squadra di legni
genovesi, accorsi a quell'impresa. Avea
il re Francesco guernita quella città di
sei mila fanti italiani e di trecento lancie
franzesi sotto il comando di <i>Renzo da Ceri</i>
e di <i>Federigo da Bozzolo</i>; i quali tosto
s'applicarono a far de' bastioni ed altre
difese dalla parte non men di terra che
del mare. Per molti giorni continuamente
fu combattuta quella città dalle batterie;
ma quanto di giorno era atterrato di muro,
la notte dai prodi capuani veniva riparato
con più forti argini di terreno. Si
fecero varie sortite per terra e varii combattimenti
in mare fra le squadre nemiche;
e infine niuna apparenza restava di
vincere una città sì valorosamente difesa
tanto da' soldati che dal popolo nemico
del nome spagnuolo. Ebbe Renzo anche
la fortuna di scoprire un tradimento ordito
quella città, e di rimediarvi. Intanto
il re Francesco stava in Lione (il Guicciardini
scrive in Avignone) ammassando
una potente armata, con aver già presi
al suo soldo sedici mila Svizzeri e sei
mila Tedeschi. Avvenne che il re d'Inghilterra
niun movimento fece contra dei
Franzesi. Di poco momento ancora fu
quello dell'imperadore dalla banda della
Navarra; operò, avendo il re Cristianissimo
richiamata buona parte delle milizie
che dianzi aveva opposto ai lor tentativi,
l'esercito imperiale, informato di tanto
<span class="pagenum" id="Page_406">[406]</span>
apparato di guerra, determinò di levare
il campo da Marsilia. Ma, nel levarsi, nacque
voce che il re con ismisurate forze
veniva contra di loro; uscì ancora coi
suoi Renzo da Ceri, per dar loro la ben
andata: onde non lieve timore e disordine
sorse fra essi, talmente che sei pezzi d'artiglieria
lor furono presi, e molti lasciarono
ivi la vita. Ritiratisi poi il meglio
che poterono quindici miglia da Marsilia
in forte alloggiamento, stavano aspettando
qual risoluzione fosse per prendere il
re Francesco.
</p>

<p>
La risoluzione fu, che il re, sempre
voglioso di conquistar lo Stato di Milano,
veggendolo ora sguernito di difensori,
e che più agevole sarebbe a lui di
arrivar prima colà che alla nemica armata
del Borbone, a cui conveniva passar
per le disastrose strade della riviera
del mare; s'avviò verso il Monsenisio
con tutte le sue forze, credendo che la
persona e presenza sua rimoverebbe
qualunque ostacolo che finora a' suoi
capitani avea impedito l'acquisto, oppure
la conservazione dello Stato di Milano.
Attesta il Belcaire che esso re inclinava
alquanto alle guasconate, nè egli volle
abboccarsi colla regina sua madre, che
era venuta per dissuaderlo da questa impresa.
Giunto il re a Susa (ed era sul
principio di ottobre), ivi si fermò due
giorni, aspettando il resto dell'esercito
suo, che tutto consisteva in due mila
lancie, tre mila cavalli leggieri e venticinque
mila fanti. Il Guicciardini parla
di venti mila fanti, e nulla dice della cavalleria
leggiera, di cui non di meno
niuna armata soleva andar senza. All'avviso
di questa mossa, il duca di Borbone
s'affrettò per tornare in Italia. Se
crediamo al Giovio, fece fondere le artiglierie;
se al Guicciardini, le fece rompere
e portare sui muli: l'Anonimo Padovano
ha, che, caricatele sulla flotta dei
Genovesi, le spedì a Genova. Giorno e
notte marciando i suoi soldati per quelle
asprissime strade dietro al mare, giunsero
finalmente mezzo morti al Finale.
<span class="pagenum" id="Page_407">[407]</span>
Trovossi il <i>vicerè Lanoia</i> in questo inaspettato
temporale stranamente confuso,
perchè, per aver mandato il fiore del suo
esercito in Francia, non vedea maniera
di resistere a sì gran torrente. Era impossibile
il difendere Milano; perciocchè,
portata colà, siccome dicemmo, la peste
da Biagrasso, nè facendosi provvisione
alcuna, prese tanta forza il male, che
tal giorno fu che morirono ivi mille persone
e più. E si pretende che in termine
di quattro mesi, ne' quali fu la strage
maggiore, vi perissero più di cinquanta
mila abitanti. Sicchè, tra questo flagello
e la fuga di tanti altri cittadini, restò la
infelice città quasi disabitata. A cagion
d'esso malore il <i>duca Francesco</i> s'era
ritirato a Pizzighittone. Andò il vicerè
ad Alessandria, per dar mano all'armata
sua che tornava in Italia; e nel
medesimo dì che il <i>marchese di Pescara</i>
giunse ad Alba, anche il <i>re Cristianissimo</i>
arrivò a Vercelli. Venne dipoi il vicerè
a Pavia, e di là si portò col Pescara e
sua gente a Milano, dove del pari chiamò
il duca Francesco, che non si arrischiò
a passare. Conoscendo poi disperato il
caso per quella città, e che i Franzesi
con marcie sforzate tendevano a quella
volta, si ritirò di là per andare a Lodi.
Nel medesimo tempo ch'egli usciva di
Milano per porta Romana, la vanguardia
franzese v'entrò per porta Ticinese e
Vercellina. Seguì ancora una fiera scaramuccia
fra essi e il marchese di Pescara,
che conduceva la retroguardia; e
fu sentimento de' saggi, che se i Franzesi
non si fossero fermati in Milano, ed
avessero seguitato l'esercito cesareo, in
quel dì si potea finire la guerra. Francesco
Sforza, ch'era venuto a Pavia, ciò
inteso, a seconda del Ticino in barca si
condusse a Cremona, oppure a Soncino.
Colà ancora si ridusse il vicerè Lanoia
coi più del suo esercito e col Borbone,
dopo aver guernita la città di Pavia con
cinque mila Tedeschi, mille Spagnuoli e
quattrocento cavalli sotto il comando di
<i>Antonio da Leva</i>, capitano di gran valore
<span class="pagenum" id="Page_408">[408]</span>
e sapienza nell'arte militare. Lasciò ancora
in Lodi il <i>marchese di Pescara</i> con
due mila fanti; ma, secondo l'Anonimo
Padovano, quivi restò <i>Alfonso marchese
del Vasto</i>, giovane di gran valore. V'andò
poi più tardi il Pescara. Anche Alessandria,
Como e Trezzo furono ben presidiate.
</p>

<p>
Non volle il <i>re Francesco</i> entrare in
Milano, ma solamente spedì colà un
corpo di gente capace di far l'assedio
del castello, entro di cui erano settecento
fanti spagnuoli, e diede ordine che non
fosse inferita molestia all'afflitto e troppo
diminuito popolo di quella città. Quindi
s'inviò ad assediar Pavia, per non lasciarsi
alle spalle una città poderosa per
sè stessa, e vieppiù forte per la gagliarda
guarnigione che la custodiva. E venne
ben biasimato da non pochi per questo,
credendosi che s'egli avesse tenuto dietro
all'esercito imperiale, l'avrebbe o
disfatto o costretto a ritirarsi in Germania.
Nel dì 28 d'ottobre andò l'esercito
franzese ad accamparsi intorno a Pavia,
e furono distribuiti i quartieri per <i>Giovanni
duca d'Albania</i> della casa Stuarda
di nazione Scozzese, per <i>Arrigo d'Albret
re di Navarra</i>, pel <i>maresciallo della Palissa</i>,
per l'<i>ammiraglio Bonivet</i> e per
altri nobili uffiziali. Il re si fermò all'insigne
Certosa di Pavia, cinque miglia
lungi dalla città. Diedesi principio all'incessante
sinfonia delle artiglierie; furono
fatte breccie; si venne anche a qualche
assalto; tutto nondimeno invano, perchè
<i>Antonio da Leva</i> suppliva ad ogni bisogno
con nuovi ripari, trincee e cavalieri,
ossia alzate di terra, dalle quali colle sue
artiglierie inferiva notabil danno al campo
franzese. Ora, parendo inespugnabile
da quella parte la città, fu proposto al
re di assalirla dalla banda del Ticino,
dove il Leva non avea creduta necessaria
fortificazione alcuna. Fu dunque da
incredibil numero di guastatori serrato
il ramo del Ticino, che bagna le mura
di Pavia, e voltata quell'acqua per l'altro
ramo appellato il Gravellone: il che
<span class="pagenum" id="Page_409">[409]</span>
osservato da Antonio da Leva, con tutta
la cittadinanza e colle milizie si affrettò
a formare anche verso il fiume, quanti
mai potè, bastioni di terra. Ma appena fu
voltato il fiume, che cominciò una dirotta
pioggia, per cui, ingrossate le acque
ruppero tutto il lavoro, e tornarono
a camminare nell'alveo consueto, con
recare eziandio non lieve danno agli
stessi assedianti. Calate le pioggie, il re
ordinò che si desse nel dì 4 di dicembre
una fiera battaglia da due bande a Pavia,
e vi volle egli assistere continuamente
in persona. Altro guadagno non
fece in tre ore di orribil combattimento,
che di perdere ottocento fanti, e di ritirar
molto maggior numero di feriti.
</p>

<p>
Trovossi <i>papa Clemente</i> in questi
tempi in grande imbroglio, perchè, dopo
aver ricusato di confermar la lega di
<i>papa Adriano VI</i> coll'<i>imperadore</i>, neppure
acconsentiva a farla col <i>re Cristianissimo</i>.
Con tutto ciò, mirando le forze
superiori d'esso re in Italia, e forse
essendogli discaro che Carlo V, insieme
imperadore e re di Spagna, Napoli e Sicilia,
si assodasse ancora nello Stato di
Milano, per mezzo di <i>Alberto Pio</i> da
Carpi e di <i>Gian-Matteo Giberti</i> suo datario,
segretamente segnò un accordo col
re Francesco, mettendo gli Stati della
Chiesa e Firenze con quella balìa e governo
quasi dispotico ch'egli tuttavia
manteneva in quella repubblica, sotto la
protezione di lui, col solo obbligo di non
prestar aiuto alcuno contro del medesimo
re. Almeno così fu creduto, perchè
non si seppe mai bene il netto di quel
trattato segreto: tanto andava cauto il
politico papa. Per quanto so, trovandosi
il re Cristianissimo scarso di moneta
(disgrazia che spesso accadeva ai guerreggianti
d'allora), ed essendogli mancate
molte provvisioni da guerra, lo
stesso papa cooperò che <i>Alfonso duca</i> di
Ferrara, col guadagnar la protezione
dello stesso re, gl'inviasse cento mila
libbre di polve da artiglieria, gran copia
di palle e dodici cannoni di bronzo. Inviò
<span class="pagenum" id="Page_410">[410]</span>
il duca queste munizioni per Po fin
sul Parmigiano in cinque navi, non già
nel dì 5 di settembre, come io già scrissi
nelle Antichità Estensi, ma bensì nel
dì 10 di dicembre, come ha Antonio
Isnardi nella sua Cronica manuscritta
di Ferrara. Di là poi per terra su carra,
ordinate in Parma e Piacenza dal papa,
continuarono il viaggio. Verisimilmente
ancora (e lo scrive l'Anonimo Padovano),
per occulto maneggio del papa, il
valoroso <i>Giovanni de Medici</i> si ritirò dal
servigio dell'imperadore a quello del re
Francesco, e fu egli stesso inviato con
mille e cinquecento fanti a scortar le
suddette munizioni. Strana risoluzione
intanto parve ai saggi quella d'esso <i>re
Cristianissimo</i>, che, quantunque non si
fosse impadronito di Pavia, nè del castello
di Milano, e tuttochè restassero
molte forze al <i>vicerè Lanoia</i>, e si sapesse
che il <i>duca di Borbone</i> era passato in
Lamagna a procacciar nuovi rinforzi di
gente, pure determinò di far l'impresa
di Napoli nel tempo stesso. Contava egli
per facilissima cosa l'acquisto di quel
regno, perchè sprovveduto allora di gente
d'armi, e giacchè gli convenne ridurre
in blocco l'assedio di Pavia, con formare
una forte e mirabil circonvallazione
intorno a quella città, giudicò che intanto,
durante il verno, gran ricompensa
di quella inazione sarebbe il guadagnare
il regno suddetto. Fu infin creduto che
il papa stesso l'incitasse a questa spedizione
per suoi fini politici, e lo scrivono
Jacopo Nardi e Galeazzo Cappella storici
contemporanei, con altri. Ma il Guicciardini,
il Rinaldi ed altri son di parere
diverso. Inviò dunque il re Francesco
<i>Giovanni Stuardo duca</i> d'Albania con
dieci mila fanti e settecento uomini di
arme alla volta della Toscana, che, passati
per la Garfagnana, s'unirono a Lucca
con <i>Renzo da Ceri</i>, il quale conduceva
seco tre altri mila fanti. Furono astretti
i Lucchesi a pagargli dodici mila ducati
d'oro, e a prestargli delle artiglierie. A
requisizion del papa si fermò ancora lo
<span class="pagenum" id="Page_411">[411]</span>
Stuardo intorno a Siena per mutar quel
governo. Tutte le fin qui narrate azioni
del pontefice, e l'aver egli finalmente
confessato d'aver fatta una specie di
concordia col re Cristianissimo, amareggiarono
non poco l'animo di <i>Carlo imperadore</i>
e di tutti i suoi ministri; e tanto
più perchè parea loro d'intendere che
una segreta lega, e non già una semplice
concordia, fosse contra d'essi la decantata
da <i>Clemente VII</i>. Ne fecero perciò
di gravi doglianze. Voleva a tutte le maniere
il <i>vicerè Lanoia</i> correre alla difesa
del regno di Napoli; ma cotanto seppe
dire il <i>marchese di Pescara</i>, che il fermò
in Lombardia. Del quel consiglio, perchè
riuscì poi utilissimo, i nostri storici concordemente
diedero gran gloria ad esso
marchese, ancorchè gli altri capitani
concorressero nel medesimo parere. In
questi tempi, con tutte le istanze fatte dal
vicerè suddetto per aver soccorso di
gente o di danari dal senato veneto,
nulla mai potè ottenere, barcheggiando
sempre quei saggi signori per vedere
qual esito avessero l'armi franzesi in
Lombardia.
</p>

<hr />
</div>

<div class="chapter">
<h2 class="hidden" id="MDXXV">MDXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXV</span>. Indiz. <span class="smcap lowercase">XIII</span>.</td>
  </tr>
  <tr>
    <td><span class="smcap">Clemente VII</span> papa 3.</td>
  </tr>
  <tr>
    <td><span class="smcap">Carlo V</span> imperadore 7.</td>
  </tr>
</table>

<p>
Per l'ostinato assedio di Pavia si
trovarono in mala positura non men
gli assediati che gli assedianti. Avea bensì
<i>Antonio da Leva</i> prese le argenterie
delle chiese d'essa città, ed anche dei
particolari, con far battere moneta, dove
si leggevano queste parole: CAESARIANI
PAPIAE OBSESSI. MDXXIV. Ma
non tardò a tornare il bisogno, a cui
riuscì di piccolo refrigerio la somma di
tre mila ducati d'oro che il <i>marchese di
Pescara</i>, in tempo che fu fatta una concertata
sortita, seppe far passare nella città
per mezzo di due vivandieri. Con tutto
ciò il savio Leva tante promesse e conforti
adoperò, che tenne in dover la sua
gente, ancorchè più volte minacciassero
<span class="pagenum" id="Page_412">[412]</span>
di rendere la città ai Franzesi, e crescessero
poi le loro angustie pel difetto dei
viveri, con ridursi a cibarsi di carne di
cavalli, cani, gatti ed altri abbominevoli
cibi. Non si sentiva meglio di polso il <i>re
Francesco</i>, perchè era molto scemata la
sua armata per le diserzioni e malattie,
e specialmente per la sconsigliata spedizione
del <i>duca d'Albania</i> verso il regno
di Napoli. Quanto all'esercito imperiale,
più ivi che altrove si penuriava di danaro,
nè altro s'udiva in quelle milizie
che querele e proteste d'andarsene, e
senza voler più fare la guardie. L'eloquenza
e buona maniera del marchese di
Pescara li ritenne, con promettere specialmente
di venir fra poco ad un fatto
d'armi, in cui senza fallo riporterebbero
vittoria, e nuoterebbero poi nell'oro e
nell'esplicabil bottino del vinto esercito
franzese. Verso la metà di gennaio arrivarono
al campo cesareo secento cavalli
borgognoni ed altrettanti tedeschi, tutti
ben in ordine. Poi da lì a non molto
giunsero ancora sei mila fanti tedeschi,
inviati dall'<i>arciduca Ferdinando</i>. Scrive
l'Anonimo Padovano che sul principio
di quest'anno vennero di Germania sei
mila fanti tedeschi, condotti da <i>Carlo
duca di Borbone</i>, i quali andarono a Lodi,
ricevuti con somma allegrezza dal marchese
di Pescara. Poi parla di altri cinque
mila di là parimente venuti sul principio
di febbraio. Comunque sia, certo è
che un grosso rinforzo pervenne al campo
cesareo. Allora fu che il <i>vicerè Lanoia</i>,
d'accordo con tutti i capitani, prese la
risoluzione di provar le sue forze con
quelle del re Cristianissimo, e di tentare
con ciò la liberazione di Pavia, la quale
ben sapevano essere ridotta all'agonia.
Fecesi conto che l'armata sua fosse composta
di mille e ducento cavalli fra borgognoni
e tedeschi, di ottocento cavalli
leggieri, di undici mila fanti tedeschi, e di
fanti sette mila fra italiani e spagnuoli,
senza la numerosa guarnigione di Pavia.
Stette esso vicerè quattro giorni in Lodi,
aspettando che il <i>duca d'Urbino</i> colle
<span class="pagenum" id="Page_413">[413]</span>
milizie venete venisse ad unirsi seco; ma
indarno l'aspettò. Indi passò a Marignano,
e poscia a Sant'Angelo, castello posto
fra Lodi e Pavia, dove era stato inviato
dal re Francesco <i>Pirro Gonzaga</i>
con mille fanti e ducento cavalli. Il misero
castello fu preso a forza d'armi con
istrage di quel presidio dal prode <i>marchese
di Pescara</i>, che poi lo diede in preda
a' suoi soldati.
</p>

<p>
Varie disavventure intanto occorsero
al re Cristianissimo. Due mila fanti
italiani, che venivano al suo campo, furono
disfatti sull'Alessandrino da <i>Gasparo
del Maino</i> governatore di Alessandria.
Parimente <i>Gian-Lodovico Pallavicino</i>, che
s'era fortificato in Casal Maggiore con
due mila fanti e quattrocento cavalli
(l'Anonimo Padovano gli dà tre mila
fanti e cinquecento cavalli), da <i>Ridolfo
da Camerino</i> colle genti del duca di
Milano fu sconfitto e fatto prigione. Ma
peggio accadde. Riuscì a <i>Gian-Giacomo
de Medici</i>, che poi fu marchese di Marignano,
di occupar la terra di Chiavenna,
posseduta allora dai Grisoni. Fu cagione
questa novità che sei mila Grisoni, che
erano nel campo franzese, chiedessero
congedo, nè maniera vi fu di ritenerli:
il che mise non poca costernazione nel
resto dell'armata franzese, per altro
verso assai debole e smilza. Imperciocchè
il <i>re Francesco</i> nella Certosa di Pavia,
attendendo solamente a' vani piaceri e
divertimenti, senza curarsi di assistere
alle rassegne de' soldati, si credea di avere
un gran numero di combattenti, e veramente
li pagava, come se gli avesse;
ma, per negligenza de' suoi ministri e
frode de' suoi capitani, mancanti di molto
erano tutte le compagnie. In questi medesimi
tempi non godeano miglior vento
gli affari del <i>duca d'Albania</i>, giunto nelle
vicinanze di Roma col corpo di gente
franzese. Gran tumulto fu in quelle parti,
essendosi specialmente scoperto che gli
Orsini andavano d'intelligenza con esso
duca. Aveano anche unito circa quattro
mila uomini del lor partito, e marciavano
<span class="pagenum" id="Page_414">[414]</span>
per congiugnersi con lui; ma i Colonnesi,
fautori della parte imperiale, con
molta cavalleria, e forse con sei mila fanti
(il Guicciardini li fa molto meno), andarono
ad assalirli a San Paolo fuori di
Roma, e diedero loro una solenne rotta,
inseguendoli fino a ponte Sant'Angelo:
il che avendo cagionato gran terrore
in Roma, poco mancò che il papa non
si ritirasse in castello. Finalmente nel
dì 14 di febbraio l'esercito cesareo in
Lombardia si accostò sì da vicino a
quello de' Franzesi, dove già s'era ritirato
il re, che gli assediati in Pavia, già
ridotti agli estremi, si avvidero con loro
gran gioia di poter sperare il soccorso.
Le azioni gloriose fatte in questa occasione
da <i>Francesco Ferdinando Davalos
marchese di Pescara</i>, che si potè chiamar
l'Achille e l'anima dell'armata cesarea,
non è a me permesso di riferirle
distesamente. Dirò solamente, che avendo
egli inviato <i>Alfonso Davalos marchese
del Vasto</i> suo cugino, e giovane valorosissimo,
ad assaltare un bastion de' nemici,
nello stesso tempo egli, spianata la
fossa in altro sito, con valore e industria
mirabile spinse entro Pavia centocinquanta
cavalli, cadaun d'essi con un valigino
pieno di polvere da fuoco: il che fu
d'incredibil aiuto ad <i>Antonio da Leva</i>, che
n'era già rimasto senza. Così nel dì 20
di febbraio gli riuscì con felice tentativo
di spignere nell'afflitta città gran copia
di vettovaglia; e nel dì seguente espugnò
un altro bastione, con portarne via sei
pezzi d'artiglieria.
</p>

<p>
Stavano in questa maniera a fronte
le due armate nemiche; la franzese stretta
ne' suoi forti trincieramenti, ma col cuor
palpitante, di modo che il suddetto marchese
di Pescara ebbe a dire al <i>vicerè
Lanoia</i>, essergli fin qui sembrato di combattere
non con uomini, ma con femmine.
Gran parte de' capitani, ed anche il
papa per mezzo di <i>Girolamo Leandro vescovo
di Brindisi</i> suo nunzio, e con più
lettere andavano consigliando il <i>re Francesco</i>,
che, schivata ogni battaglia con
<span class="pagenum" id="Page_415">[415]</span>
gente disperata, si ritirasse di là dal Ticino,
assicurandolo in tal guisa della vittoria;
perchè, mancando le paghe agl'imperiali,
in breve si sarebbe ridotta in
nulla la loro armata. Il re di testa cocciuta
impuntò, parendo cosa vergognosa
ad un par suo il levarsi da quell'assedio
e il mostrar paura. E perciocchè sapeva
le deliberazioni de' nemici di voler venire
ad un fatto d'armi, mandati di là
dal Ticino tutti i carriaggi, mercatanti,
vivandieri ed altra gente inutile, si preparò
a riceverli. Ora nella notte precedente
al dì 24 di febbraio, festa di San
Mattia, e giorno che altre volte si provò
poi propizio all'<i>imperador Carlo V</i>, si
mise in ordinanza di battaglia l'esercito
cesareo, e qualche ora avanti giorno,
dopo aver gittate a terra circa sessanta
braccia del muro del Barco, vi entrarono,
ed, avviandosi verso Mirabello, ebbero
all'incontro le schiere del re Cristianissimo.
Anche <i>Antonio da Leva</i> spinse fuor
di Pavia a quella danza quattro mila
fanti e quattrocento cavalli. Fu ben terribile
ed ostinato il combattimento, ma
quasi tutto in rovina de' Franzesi. Gli
Svizzeri, che non menarono le mani collo
ardore degli anni addietro, furono rovesciati;
il resto non attese che a cercar
la salute colla fuga. Il <i>re Francesco</i>, valorosamente
combattendo, e cercando
indarno di fermare i fuggitivi, dopo aver
ricevuto due leggieri ferite nel volto e in
una mano, ammazzatogli il cavallo, vi
restò sotto, nè mai si volle rendere a
cinque soldati, che, riconosciutolo agli
ornamenti delle armi per signore di alto
affare, il voleano vivo e non morto, per
isperanza di grossa taglia. Se crediamo
al Giovio, fu confortato ad arrendersi al
Borbone; ma egli, fremendo all'udire il
nome di quel traditore, disse che chiamassero
il <i>vicerè Lanoia</i>, a cui si diede
a conoscere e si arrendè. Il ricevette
egli prigione dell'imperadore, e dopo avergli
baciata la mano, e aiutatolo a rizzarsi,
il condusse sopra un ronzino nel
castello di Pavia, dove fu nobilmente alloggiato
<span class="pagenum" id="Page_416">[416]</span>
e curato. Intanto continuarono i
cesarei ad uccidere o a far prigioni; e
perchè i Franzesi altro scampo non aveano
che pel Ticino, moltissimi d'essi
incalzati dai nemici lasciarono la vita in
quel fiume. Secondo lo scandaglio di chi
scrisse gli avvenimenti d'allora, rimasero
estinti in quella memorabil giornata
otto in dieci mila del campo franzese, fra
quali l'ammiraglio <i>Bonivet</i>, il <i>Palissa</i>, il
<i>Tremoglia</i>, l'<i>Aubignì</i> ed altri uffiziali del
primo ordine; e prigioni, oltre al re Francesco,
il <i>re di Navarra</i>, il <i>Bastardo di Savoia</i>,
<i>Federigo da Bozzolo</i> ed assaissimi
altri capitani e gentiluomini. Laddove
degl'imperiali vogliono alcuni che non
perisse più di settecento persone. L'Anonimo
Padovano scrive due mila persone,
e fra queste un solo capitano di conto,
cioè <i>Ferrante Castriota marchese di Santo
Angelo</i>. Presso il Rinaldi, negli Annali
Ecclesiastici, le lettere del Giberti datario
davano trucidati dodici in tredici mila
Franzesi, e sette mila annegati nel Ticino.
Aprì ben la bocca questo monsignore.
Salvossi prima anche della rotta totale,
e non senza grave suo biasimo, con
sole quattrocento lancie il signor di <i>Alanson</i>
verso Piemonte; ma, appena giunto
in Francia, vi terminò i suoi dì. <i>Teodoro
Trivulzio</i>, ch'era alla guardia di Milano,
nel dì medesimo della rotta se ne partì
in fretta, seguitandolo alla sfilata i suoi
soldati. Tutto il carriaggio del re e le
sue artiglierie vennero in potere de' vincitori;
e sì grande fu il bottino, che ogni
menomo soldato ne arricchì. Pensò poi
il <i>vicerè Lanoia</i> di mettere il re prigioniere
nel castello di Milano; ma non piacendo
al <i>duca di Milano</i> un sì pericoloso
ospite, fu egli poi condotto nella rocca
di Pizzighittone, con accordargli per sua
compagnia venti de' suoi più cari, scelti
da lui fra quei che erano rimasti prigionieri.
Il <i>marchese di Pescara</i> con due ferite,
l'una nel viso, l'altra in una gamba,
fu portato a Milano, dove stette gran
tempo in mano dei medici e chirurghi.
</p>

<p>
Tanta prosperità dell'armi cesaree
<span class="pagenum" id="Page_417">[417]</span>
in Italia quanto rallegrò i sudditi dello
<i>imperadore</i> in Ispagna e Germania, altrettanto
riuscì disgustosa ai principi italiani,
temendo essi, che la crescente potenza
di Cesare minacciasse ormai gli
Stati di cadauno. Perciò <i>papa Clemente</i>
e i <i>Veneziani</i> più degli altri cominciarono
a trattare di unirsi, per non restar
preda alla sospetta ambizione altrui. Maggiormente
poi crebbe la loro gelosia dacchè
videro condotto in Ispagna il prigioniere
<i>re Cristianissimo</i>. Imperocchè mandò
ben ordine l'imperadore, ch'esso re
fosse condotto a Napoli; ma il re Francesco,
sperando di poter meglio maneggiar
la sua liberazione se potesse abboccarsi
coll'imperadore dimorante in Ispagna,
si raccomandò per essere trasportato
colà, e procurò da Parigi tutte le
precauzioni per la libertà e sicurezza del
trasporto. Pertanto sul fine di maggio,
scortato esso re da trecento lancie e da
quattro mila fanti spagnuoli, fu menato
a Genova, dove imbarcatosi, con dieci
galee genovesi ed altrettante franzesi, ma
armate dagli Imperiali, in compagnia del
vicerè Lanoia arrivò poscia a Madrid.
Restò il <i>marchese di Pescara</i>, durante la
lontananza del Lanoia, vice-capitan-generale
dell'esercito cesareo. Prima ancora
della partenza d'esso re, il papa,
dopo aver conosciuto che il far leghe
allora contro del vittorioso imperadore,
era non men difficile che pericoloso,
cominciò a trattar con esso d'accordo.
Lo conchiuse infatti per mezzo di <i>Gian-Bartolomeo
da Gattinara</i> nel dì primo di
aprile, e pubblicollo solamente nel dì
10 di maggio. Innanzi la detta conclusione
il <i>duca di Albania</i>, che stava accampato
nelle vicinanze di Roma, udita che
ebbe la disavventura del re cristianissimo,
cercò la via di levarsi d'Italia, per timore
d'esserne cacciato dai ministri cesarei
del regno di Napoli e dai Colonnesi.
Licenziata dunque parte delle sue genti,
ed imbarcatosi col resto sulle galee della
Francia e del pontefice, fece vela alla
volta della Provenza. Ora fra i capitoli
<span class="pagenum" id="Page_418">[418]</span>
della lega poco fa accennata del papa
coll'imperadore, uno de' principali, e che
forse diede ad essa il primario impulso,
perchè Clemente la procurasse, fu che il
vicerè avesse da adoperar le forze cesaree
per obbligare <i>Alfonso duca</i> di Ferrara
a rilasciare alla Chiesa la città di
Reggio e la terra di Rubiera, da lui ricuperate
dopo la morte di <i>papa Adriano VI</i>,
come cose sue e dell'impero, da cui ne
era egli investito. Questa avidità di spogliare
il duca non solo di que' due luoghi,
oltre a Modena, tuttavia occupata
dall'armi pontificie, ma eziandio della
stessa città di Ferrara, nata a' tempi di
Giulio II, e continuata in Leone X, era
passata anche in papa Clemente VII, non
si sa se per la mondana gloria di dilatar
le fimbrie della temporal potenza dei papi,
oppure per segrete mire d'ingrandir la
propria casa: giacchè egli intendeva ad
innalzare <i>Alessandro</i> ed <i>Ippolito</i>, ambedue
bastardi, l'uno di <i>Giuliano Juniore
de Medici</i>, e l'altro di <i>Lorenzo de Medici</i>
già duca d'Urbino. Ma restò delusa questa
sua indebita cupidigia; perciocchè il
<i>vicerè Lanoia</i>, trovandosi in gravi angustie
per mancanza di denaro da pagar le
truppe, avea, molto prima per mezzo del
medesimo Gattinara, trattato col duca
Alfonso, e ricevutane in prestito la somma
di cinquanta mila scudi d'oro, con
promessa d'assisterlo a ricuperar gli
Stati dipendenti dal romano imperio. Il
perchè nè lo stesso Lanoia, nè l'imperadore
vollero ratificare questo capitolo,
siccome pregiudiziale alle ragioni di esso
imperio. Si mosse ancora il duca di Ferrara
nel mese di settembre, con intenzion
di passare personalmente in Ispagna, per
esporre ivi a Cesare l'ingiustizia di chi
non solo gli riteneva il suo, ma anche
cercava con trattati di torgli il resto.
Giunto egli a San Giovanni di Morienna,
mai non potè impetrare il passaporto da
<i>Lodovica regina</i> madre reggente di Francia,
e gli convenne tornarsene indietro.
</p>

<p>
Grandi maneggi intanto si faceano in
Parigi e in Madrid per la liberazione del re
<span class="pagenum" id="Page_419">[419]</span>
<i>Francesco</i>, tutti nondimeno indarno, perchè
esorbitanti pareano non meno a lui che
alla regina sua madre le condizioni, colle
quali aveano da comperarla. Perciò esso
re, mal sofferendo questa gran dilazione,
e forse per non averlo mai l'imperadore
degnato d'una visita, cadde gravemente
infermo, sino a dubitarsi di sua vita. Allora
fu che l'<i>augusto Carlo</i>, non per generosità,
ma per proprio interesse, andò
a visitarlo, e di sì dolci parole e belle promesse
il regalò, che a questa sua visita
fu poi attribuita la di lui guarigione. Nei
medesimi tempi non mancarono novità
in Italia. Vedeva <i>Francesco Sforza duca</i>
di Milano d'essere oramai ridotta tutta
la sua autorità ad un solo nome, perchè
gli Spagnuoli erano veramente i padroni
dello Stato di Milano, nè giammai avea
potuto ottenerne l'investitura da Cesare;
e sebben questa era stata spedita, pure
gli veniva esibita a condizion di pagare
in varie rate, per quanto dicono, un milione
e ducento mila ducati d'oro, per
qualche compenso alle tanto maggiori
spese fatte dall'imperadore per iscacciarne
i Franzesi: pagamento impossibile
dopo tanta desolazione di quello Stato.
Faceano compassione anche i popoli, perchè
non poteano più reggere agli aggravi
e all'insolenza degli Spagnuoli. Ora <i>Girolamo
Morone</i>, primario consigliere del
duca, cominciò segretamente a trattare
di liberar il suo padrone da questi ceppi.
Non vi volle molto a sapere, che il <i>marchese
di Pescara</i> si trovava disgustatissimo
dell'<i>imperadore</i> e del <i>vicerè Lanoia</i>:
epperò si azzardò il Morone a proporgli
di cacciar gli Spagnuoli da Milano, e di
far lui poscia re di Napoli. Al che si mostrò
disposto il marchese, quando vi concorressero
i Veneziani e il pontefice. Si
fece il tentativo col Senato veneto, che si
mostrò propenso ad entrare nel proposto
progetto, nè il papa ne fu alieno, e andò
molto innanzi questo trattato. Non si potè
poi decidere se il marchese sulle prime
acconsentisse daddovero, con pentirsene
dipoi, oppure se anche allora fingesse. La
<span class="pagenum" id="Page_420">[420]</span>
verità si è, che egli infine avvisò di queste
mene l'imperador Carlo, e ricevè ordine
di provvedere. Fece il Pescara circa la
metà d'ottobre venire a Novara il Morone,
ed, avendo fatto ascondere <i>Antonio da
Leva</i> dietro ad un arazzo, acciocchè tutto
udisse, parlò molto con esso Morone di
quella pratica, e poi fattolo imprigionare,
il mandò nel castello di Pavia. Quindi,
come se il <i>duca Francesco</i> ne fosse consapevole,
e perciò decaduto da ogni suo
diritto, l'obbligò a consegnargli Cremona,
e le fortezze di Trezzo, Lecco e Pizzighittone;
ed, entrato in Milano, costrinse
quel popolo a giurar fedeltà a Cesare,
mettendo dappertutto uffiziali in nome
dell'imperadore, con restar solamente al
duca il castello di Cremona e quel di Milano,
dove egli abitava, che fu ben tosto
serrato intorno con trincieramenti da esso
marchese. Non si può esprimere l'incredibil
dolore che questa novità e violenza
recò a tutti i popoli dello stato di Milano,
e in quanta confusione restassero i principi
d'Italia, veggendo scoperti i lor segreti
disegni, e massimamente perchè oramai
si toccava con mano, non aver l'imperadore
acquistato quello Stato per amore
di Francesco Sforza, ma per proprio vantaggio,
contro i chiari capitoli della lega
precedente. Però si cominciarono nuovi
maneggi fra le potenze italiane, e colla
regina di Francia reggente, da cui era
stata già stabilita in quest'anno una nuova
lega con <i>Arrigo re d'Inghilterra</i>. Sul
fine poi di novembre ebbe fine la vita di
<i>Francesco Ferdinando d'Avalos</i>, marchese
di Pescara, in età di soli trentasei anni,
che tanto credito di valore e di senno
avea conseguito nelle guerre passate,
onde veniva tenuto pel più sperto generale
d'armi che s'avesse allora l'Italia;
ma dipinto dal Guicciardini per altiero,
insidioso, maligno e odiato dagl'Italiani
per le sue doppiezze in pregiudizio dell'infelice
duca di Milano. Restò vedova
di lui <i>Vittoria Colonna</i>, donna per la beltà
del corpo, e vieppiù per quella dell'animo,
celebratissima da tutti i poeti e scrittori
<span class="pagenum" id="Page_421">[421]</span>
di allora. In luogo suo fu dato il comando
dell'armi ad <i>Alfonso marchese del
Vasto</i>, suo cugino (appellato da altri nipote),
giovane di grande animo, prudenza
e fede.
</p>

<hr />
</div>

<div class="chapter">
<h2 class="hidden" id="MDXXVI">MDXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXVI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Clemente VII</span> papa 4.</td>
  </tr>
  <tr>
    <td><span class="smcap">Carlo V</span> imperadore 8.</td>
  </tr>
</table>

<p>
Tale impressione fece nell'animo di
<i>Carlo Augusto</i> la lega della Francia coll'Inghilterra,
e la notizia che tutti i principi
d'Italia potessero unirsi contra di
lui, che finalmente s'indusse alla liberazione
del <i>re Francesco</i>, ma con ingordissime
condizioni di suo vantaggio. Neppure
il re fu restio ad accettar qualsivoglia
proposizione a lui fatta, purchè potesse
uscir di prigione, fin d'allora pensando
che costava poco il promettere tutto, ed
anche il giurare, posciachè l'effettuar le
promesse resterebbe poi in sua mano,
dacchè fosse in libertà. Però nel dì 17
di gennaio dell'anno presente, e non già
di febbraio, come ha il Guicciardini, e il
Belcaire suo gran copiatore, seguì in Madrid
la pace fra quei due monarchi, con
aver ceduto <span class="fnote">[Du-Mont, Corp. Diplomat.]</span> il re a Cesare tutti i suoi
diritti sopra il regno di Napoli, Milano,
Genova, Fiandra ed altri luoghi, e con
obbligo di cedergli il ducato della Borgogna
con altri Stati, per tacere tante altre
condizioni, tutte gravosissime al re Cristianissimo.
Il gran cancelliere <i>Mercurio
Gattinara</i>, siccome quegli, che detestava
sì fatto accordo, ben prevedendo quel che
poscia ne avvenne, con tutto il comando
e l'indegnazion di Cesare, non volle mai
sottoscriverlo, allegando non convenire
all'uffizio suo l'approvar risoluzioni perniciose
alla corona. Il tempo comprovò
poi vero il suo giudizio. Fu poi nel principio
di marzo condotto il re ai confini
del suo regno, e rimesso in libertà, e consegnati
per ostaggio a Carlo V il <i>Delfino</i>
e il secondogenito del Cristianissimo, finchè
fosse entro un tempo discreto data
<span class="pagenum" id="Page_422">[422]</span>
piena esecuzione al concordato, con obbligarsi
il re di tornare personalmente in
prigione, quando non si eseguisse. Questa
pace, per cui si lasciava alla discrezion
di Cesare non solamente lo Stato di Milano,
ma il resto ancora d'Italia, sommamente
conturbò le potenze italiane, e,
sopra gli altri, <i>papa Clemente</i> e la <i>repubblica
veneta</i>. E tanto più, perchè continuava
l'assedio del castello di Milano con
apparenza di non potersi ivi sostenere il
duca gran tempo per la mancanza de' viveri;
nel qual tempo il popolo di Milano
era straziato da insopportabili aggravii
ed avanie degli Spagnuoli, e giunse anche
a far sollevazione, ma senza trovare chi
lo dirigesse ed animasse a proseguir nell'impresa.
Perciò il papa, per varii motivi
disgustato dei cesarei, e spezialmente per
aver eglino mandata gente sul Piacentino
e Parmigiano, e i Veneziani furono solleciti
a spedir persone in Francia, per
intendere qual fosse la mente del re intorno
al mantenere o no lo stipulato accordo,
con ordine di stringere seco lega,
qualora egli recedesse dalla concordia.
Infatti il re, dacchè fu libero, si guardò
di ratificarla, e cominciò a proporre di
dar danaro in grosse somme all'imperadore,
piuttosto che cedergli la Borgogna:
al che l'Augusto Carlo non volle acconsentire.
</p>

<p>
Pertanto nel 22 di maggio (e non
già nel dì 17) in Cugnach si conchiuse una
lega fra il <i>papa</i>, il <i>re di Francia</i>, la <i>repubblica
veneta</i>, quella di <i>Firenze</i> e <i>Francesco
Sforza</i>, per muovere concordemente
l'armi contra dell'imperadore, sostenere
esso Sforza nel ducato di Milano, invadere
il regno di Napoli, e mutare il governo
di Genova, con altri punti che si leggono
nello strumento di essa lega presso il
Du-Mont. In essa niun luogo fu lasciato
al <i>duca di Ferrara</i>; anzi il papa vi fece
mettere parole generali d'essere aiutato
a ricuperar gli Stati della Chiesa. Con
abuso non lieve della religione si chiamò
questa <i>la lega santa</i>; e fu in vigor di
essa assoluto il <i>re Francesco</i> dai giuramenti
<span class="pagenum" id="Page_423">[423]</span>
e dalle promesse fatte all'imperadore.
Quindi il pontefice spedì a Piacenza
il conte <i>Guido Rangone</i>, governator generale
dell'esercito della Chiesa, con cinque
mila fanti, e le sue genti d'armi, e
poscia <i>Vitellio Vitelli</i> con <i>Giovanni de Medici</i>,
e colle soldatesche de' Fiorentini.
I Veneziani anch'essi ordinarono a <i>Francesco
Maria duca</i> d'Urbino, lor generale,
di passare a Chiari sul Bresciano. Era
comune la loro intenzione di soccorrere
l'assediato castello di Milano. Con forti
ragioni avea il Sadoleto, come costa dalla
sua Vita, dissuaso il pontefice da questa
guerra, per attendere a pacificar le
discordie de' principi cristiani, e per opporsi
ai progressi de' Turchi. Ma il papa,
troppo politico, tanto pensava a farla da
principe temporale, che dimenticava i
doveri dell'uffizio pastorale. In questo
tempo <i>Carlo Augusto</i>, non consapevole
peranche della lega suddetta, inviò a
Roma <i>don Ugo di Moncada</i> con proposizioni
molto vantaggiose per la pace. Nulla
volle il papa accettare, per non mancare
alla fede data nella lega. Ma nè l'armi
del papa si moveano da Piacenza, nè le
venete osavano di passar l'Adda, perchè
il duca di Urbino faceva istanza, che seco
si unisse un corpo di Svizzeri, che la
lega avea bensì mandato ad assoldare,
ma che mai non calava in Lombardia.
Il che diede tempo agl'imperiali di sorprendere
il popolo di Milano, che, forzato
a pagare cinquanta mila ducati d'oro,
più d'una volta avea disordinatamente
prese l'armi, e di costrignere molti nobili
e i lor capitani ad uscire di città, e a
calmare il tumulto: il che accadde circa
il dì 20 di giugno. Furono altresì tolte le
armi ai cittadini, e poi tanta barbarie usata
con essi, rubandoli, bastonandoli, ferendoli,
che alcuni di loro per disperazione
si uccisero, e parecchi, abbandonato
quanto aveano, se ne fuggirono: con che
si ridusse quella nobil città all'estrema
miseria. Intanto <i>Lodovico Vistarino</i>, gentiluomo
di Lodi, per liberar la sua patria
dalla crudeltà di mille e cinquecento Napoletani,
<span class="pagenum" id="Page_424">[424]</span>
dimoranti ivi di presidio, se la
intese col duca d'Urbino, da cui nella
notte del dì 24 di giugno fu spedito colà
<i>Malatesta Baglione</i> con tre o quattro mila
fanti veneti; e questi s'impadronì della
città di Lodi, e da lì a pochi giorni anche
del castello, essendo stato ripulsato il
<i>marchese del Vasto</i>, venuto per ricuperarla.
Perciò allora si unirono colle genti
venete anche le pontifizie, e fu creduto
che insieme ascendessero quasi a sedici
mila fanti e quattro mila cavalli. Ma perchè
buona parte di essi era gente nuova,
e tumultuariamente raccolta, non si arrischiava
il duca d'Urbino a tentar cose
grandi; e massimamente perchè si credea
che <i>Antonio da Leva</i> e il marchese
del Vasto, generali dell'imperadore, avessero
circa quindici mila fanti, ottocento
lancie e cinquecento cavalli leggieri, gente
divisa parte in Milano, e gli altri in Cremona
e Pavia. Con tutto ciò l'esercito
collegato, che era giunto a Marignano, nel
dì 5 di luglio andò a postarsi in vicinanza
di Milano, con disegno di assalire
i borghi, e con isperanza di entrarvi.
Entrò bensì in quella città il <i>duca di
Borbone</i>, che, venuto per mare con ottocento
fanti spagnuoli, e affrettato dalle
lettere di Antonio da Leva, con quella
gente arrivò colà.
</p>

<p>
Adunque nel dì 7 del mese suddetto
si accostò l'armata de' collegati per dare
l'assalto; ma, trovato alla difesa chi non
avea paura, si convertì l'assalto in lievi
scaramuccie, e nel dì seguente vergognosamente
se ne tornò quell'esercito a Marignano.
Non si seppe intendere se in sì
fatta ritirata, comunemente creduta di
molta ignominia, si nascondesse qualche
mistero di politica e di mala fede, oppure
se il duca d'Urbino vi si fosse condotto
con ragioni ben fondate dell'arte militare.
Certo è che i Veneziani ne furono,
o almen se ne mostrarono, molto malcontenti,
e più il pontefice, che in questi
tempi cominciò ad essere travagliato dagli
Spagnuoli, dalla parte di Napoli, ed
era anche minacciato dai Colonnesi. Eppure
<span class="pagenum" id="Page_425">[425]</span>
esso papa, unito ai Fiorentini, si
applicò a far mutare colla forza il governo
di Siena. Colà fu spedito il loro disordinato
esercito, che fece infine mostra
del suo valore, non già col menar le mani,
ma col menare i piedi; perciocchè, essendo
usciti nel dì 25 di luglio i Sanesi, e
impadronitisi delle artiglierie nemiche,
tosto diedero a gambe gli assedianti,
con lasciare a' nemici vettovaglie, carriaggi
e diecisette pezzi d'artiglierie. Crescevano
intanto sempre più i guai della
infelice e desolata città di Milano, con
patetici colori descritti dal Guicciardini,
il quale osserva introdotto circa questi
tempi dagli Spagnuoli il barbarico costume
di mal trattare e divorare non
meno i nemici che gli amici: esempio
seguito anche dagl'Italiani. Eppure l'esercito
collegato se ne stava ozioso a
Marignano, senza pensare a liberar quel
disperato popolo, nè a soccorrere il povero
duca, chiuso nel castello, e ridotto
agli estremi per mancanza di vettovaglie.
Nè comparivano mai le migliaia di Svizzeri
che il <i>re di Francia</i> avea fatto assoldare,
per inviarli in Lombardia. Tuttavia, essendo
venute a Marignano circa trecento
bocche inutili uscite del castello di Milano,
alle quali non era stata fatta opposizione,
che accertarono il duca d'Urbino della
estremità grande in cui si trovavano gli
assediati; ed essendo anche giunti ad essa
armata cinque mila Svizzeri degli assoldati
dal papa, esso <i>duca</i> col <i>conte Guido Rangone</i>
generale del papa giudicò necessario
alla sua riputazione di tentare il soccorso
del suddetto castello. Però nel dì 22
di luglio mosse l'esercito; e, dopo avere
spedito il <i>conte Claudio Rangone</i> e il
<i>conte Lorenzo Cibò</i> ad occupare la nobil
terra di Monza, s'avvicinò a Milano, ma
senza mai tentare di far guerra ai borghi,
o di soccorrere l'agonizzante castello.
In questo mentre, cioè nel dì 24 di esso
mese, il <i>duca Francesco</i>, non potendo più
reggere, conchiuse un accordo col <i>duca
di Borbone</i>, con varii capitoli, de' quali
niuno gli fu mantenuto, fuorchè la libertà
<span class="pagenum" id="Page_426">[426]</span>
di ritirarsi con tutti i suoi, e se ne
andò a Lodi, città che liberamente fu
dai collegati rimessa in sua mano; nella
quale occasione egli confermò i capitoli
della lega col papa e co' Veneziani. Stava
tuttavia alla divozion di esso duca il castello
di Cremona: nata la speranza che
si potesse ottener colla forza anche la
città, fu spedito colà nel dì 6 d'agosto
<i>Malatesta Baglione</i> con sufficienti forze
di gente e d'artiglierie. Fece egli giocar
le batterie, diede varii assalti, e tutto
indarno; di maniera che il duca d'Urbino,
giacchè erano giunti al campo della
santa lega i tredici mila Svizzeri, tanto
tempo aspettati, passò colà in persona
con altre milizie. Strinse egli e tormentò
sì fattamente quella città, che il comandante
imperiale nel dì 25 di agosto capitolò
di rendersi, se per tutto il mese suddetto
non gli veniva soccorso.
</p>

<p>
Poco felicemente camminavano gli
affari del <i>pontefice</i> in Lombardia, e peggio
poi in Roma. Imperocchè si trattò di
pace fra esso papa da una parte, e don
<i>Ugo di Moncada</i>, reggente allora di Napoli
per la lontananza del vicerè, e i
<i>Colonnesi</i> dall'altra. <i>Vespasiano Colonna</i>,
di cui molto si fidava Clemente VII, fu
il mezzano che conchiuse l'accordo nel
dì 22 d'agosto, per cui doveano i Colonnesi
restituire Anagni, e ritirare le lor
genti nel regno di Napoli. Riposando su
questa capitolazione l'incauto pontefice,
licenziò quasi tutte le sue milizie. Ma nella
notte precedente del dì 20 di settembre
eccoti segretamente arrivare lo stesso
Moncada, allievo ben degno del fu iniquo
duca Valentino, ed <i>Ascanio Colonna</i> e il
suddetto Vespasiano con ottocento cavalli
e tre mila fanti, che presero tre
porte di Roma. Era con esso loro <i>Pompeo
Colonna cardinale</i>, uomo di poca religione
e di smisurata ambizione, sì vago del
pontificato, che fu creduto che avesse cospirato
alla morte violenta del pontefice,
per occupar egli dipoi la sedia di san Pietro.
Il papa nel palazzo Vaticano, implorando
l'aiuto di Dio e degli uomini, non
<span class="pagenum" id="Page_427">[427]</span>
si volea muovere. Tanto dissero i cardinali,
che si rifugiò in castello Sant'Angelo
nel medesimo tempo che que' masnadieri
diedero il sacco non solamente
al palazzo pontifizio, ma anche alla basilica
vaticana, alla terza parte del borgo
nuovo, e a quanti cardinali e prelati trovarono
in borgo, e agli ambasciatori
della lega, con perpetua infamia del nome
cristiano. In una lettera di Girolamo Negro <span class="fnote">[Lettere dei principi.]</span>
è descritta questa tragica scena.
Ed ecco il primo amaro frutto delle leghe
e guerre di papa <i>Clemente VII</i>; eppure
Dio l'aveva riserbato a più dura lezione
e disciplina. Perchè il castello era sprovveduto
di vettovaglie, avendo don Ugo
proposto una tregua, non durò fatica il
papa a condiscendere, obbligandosi fra
le altre condizioni di richiamar le milizie
sue dalla Lombardia. Questo avvenimento
disturbò tutti i disegni dell'esercito
collegato in Lombardia, che già si era
fortemente rinforzato per l'arrivo del
<i>marchese di Saluzzo</i> con cinquecento
lancie e quattro mila fanti franzesi, ed
aspettava a momenti anche due mila Grigioni,
con disegno di strignere da due
parti Milano. Ed ancorchè il papa, che
non sapea digerire la tregua fatta, nel
ritirar le sue truppe, lasciasse in quell'esercito
quattro mila fanti sotto il comando
di <i>Giovanni de Medici</i>, col pretesto che
fossero gente pagata dal re di Francia;
pure niun'altra considerabile azione fu
fatta da essi collegati. Si rendè intanto la
città di Cremona, e ne fu dato possesso
al <i>duca Francesco</i>; ed anche Pizzighittone
venne alle sue mani. Ciò fatto, ritornarono
i collegati a bloccare Milano: il che
moltiplicò i guai di quella infelice città.
Non potè lungamente astenersi papa Clemente
dal rompere la tregua: tanto era
il suo sdegno contra de' Colonnesi, e il
desiderio della vendetta. Privò del cappello
il <i>cardinale Colonna</i>, fece spianare
in Roma le case de' Colonnesi; e giacchè
di Lombardia era giunto a Roma parte
delle sue soldatesche, ordinò a <i>Vitello</i>
<span class="pagenum" id="Page_428">[428]</span>
ossia <i>Paolo Vitelli</i> di passare ai danni
de' Colonnesi, di bruciare e spianar le
loro terre. Ma poca contentezza, anzi
non poco biasimo riportò da quella spedizione
e dalle sue vendette l'ira pontificia.
</p>

<p>
Calò circa il principio di novembre
a Trento Giorgio Fransperg, che colla
industria e danaro suo e più colle promesse
di gran preda, avea raunati tredici
in quattordici mila fanti Tedeschi.
Venne poi questo sì grosso corpo di gente
a Salò e circa il fine di novembre verso
Borgo forte, per passare ivi il Po. Il <i>duca
di Urbino</i> gli andava inseguendo, per cogliere
il tempo d'assalirli. Il trovarsi coloro
senza cavalli e artiglierie, facea credere
sicura la vittoria. Scrive nondimeno
l'Anonimo Padovano che con essi Tedeschi
erano cinquecento cavalli sotto il
governo del capitano Zucchero. Ma allorchè
in vicinanza di Borgoforte <i>Giovanni
de Medici</i> co' cavalli leggieri andò
a pizzicar la loro coda, eccoti, contra la
espettazion d'ognuno, un colpo di falconetto
che gli fracassò un ginocchio; per
la qual ferita portato a Mantova, fra pochi
giorni, cioè nel dì 30 di esso mese,
cessò di vivere: giovane di circa ventotto
anni, di mirabil senno, e insieme
di non minor ardire, mancando in lui
chi si sperava che avesse a divenire l'onor
d'Italia nell'arte della guerra. Fu
egli padre di <i>Cosimo I</i>, che vedremo a
suo tempo duca e poi gran duca di Toscana.
L'essersi avveduti i collegati che
non mancava artiglieria a quella gente,
li fece dopo breve battaglia desistere da
altri tentativi; laonde coloro passarono
il Po, e marciarono dipoi alla volta di
Piacenza. Seppesi poscia che <i>Alfonso duca</i>
di Ferrara, il quale maneggiava da gran
tempo i suoi affari con <i>Carlo Augusto</i>,
pregato da que' Tedeschi, e intento a far
conoscere il suo buon animo ad esso
imperadore, avea loro inviato dodici tra
falconetti e mezze colubrine, con assai
munizioni da guerra. Nè si dee tralasciare
che papa Clemente, il quale non
possedea la virtù di saper perdonare, nè
<span class="pagenum" id="Page_429">[429]</span>
di reprimere i suoi odii, niun orecchio
avea fin qui voluto dare alle istanze di
esso duca Alfonso per riavere la sua città
di Modena, anzi avea con insidie cercato
di spogliarlo anche di Ferrara: finalmente,
pel tanto picchiare de' suoi consiglieri,
s'indusse a proporre un accordo con lui,
non già per grandezza d'animo, ma quasi
per necessità in sì scabrosi tempi. Si proponeva
di dichiararlo capitan generale
della lega, di dar per moglie a <i>donno Ercole</i>
suo primogenito <i>Caterina de Medici</i>,
che fu poi regina di Francia, e di restituirgli
Modena, pagando egli ducento mila
scudi d'oro. Appoggiata questa proposizione
a <i>Francesco Guicciardini</i>, non fu
a tempo. Il duca onoratamente fece sapere,
essere già acconciati gli affari suoi
coll'imperadore, nè poter esso prendere
con onor suo contrarie risoluzioni. Infatti,
Carlo augusto sul fin di settembre
gli avea confermata l'investitura de' suoi
Stati, fra' quali Modena e Reggio, e dichiarato
lui capitan generale delle sue
armi in Italia, e stabiliti gli sponsali del
suddetto donno Ercole con <i>Margherita</i>,
sua figlia naturale, che vedremo poi duchessa
di Firenze, e di Parma e Piacenza.
Si pentì ben Clemente delle passate
sue durezze con questo principe, e ne ebbe
dei vivi rimproveri da' suoi collegati.
</p>

<p>
Nel novembre di quest'anno spedì
<i>Carlo V</i> in Italia il <i>vicerè Lanoia</i> con una
flotta, su cui venivano quattro mila fanti
spagnuoli, e non già quattordici mila,
come con troppa apertura di bocca ha il
Giustiniano Genovese. Arrivata questa a
Codimonte, il prode <i>Andrea Doria</i>, che
era allora a' servigi del papa, <i>Pietro Navarro</i>,
che guidava le galee di Francia e
le galee de' Veneziani (avea questa armata
dianzi tenuta Genova per molto
tempo come bloccata), andarono ad assalirla.
In quella battaglia perdè il vicerè
una nave, e col resto assai maltrattato
si ridusse poi in regno di Napoli, dove,
unito coi Colonnesi, cominciò a dar grande
apprensione al papa. In somma fu
ben l'anno presente fecondo di guai e
<span class="pagenum" id="Page_430">[430]</span>
disastri per tutta l'Italia, dove, secondo
il minuto conto che ne fece l'Anonimo
Padovano, si contarono circa cento mila
soldati in varie parti, con infinite estorsioni
ed inesplicabile aggravio de' popoli,
e specialmente della misera città di Milano
e di quello Stato, le cui miserie,
descritte da varii autori, quasi non si
possono leggere senza lagrime. Pel gran
bisogno di danaro finse il Borbone di
voler far decapitare il già imprigionato
<i>Girolamo Morone</i>. Questi si riscattò con
venti mila ducati d'oro, e poco stette
col suo ingegno a divenire il confidente
del medesimo Borbone. Negli stessi tempi
cominciò la città di Napoli ad essere
flagellata da un'orrida peste, che continuò
poscia ne' tre seguenti anni, con gravissima
strage di quella sì popolata metropoli.
Si aggiunse anche la carestia a
questi malori. Ma ciò che fu più degno
di pianto, è da dir l'irruzione fatta in
quest'anno nell'Ungheria da Solimano
sultano de' Turchi; la gran rotta da lui
data a que' popoli cristiani colla morte
del re loro <i>Lodovico</i>, e la presa della
real città di Buda e di tanti altri paesi.
Grandi furono le dicerie per questo contra
di <i>papa Clemente</i>, imputando i più,
ed anche lo stesso Carlo Augusto in iscrivendo
ai cardinali, queste calamità ad
esso pontefice; giacchè egli, invece di
accudire a resistere ai Turchi in difesa
del Cristianesimo, avea voluto far guerra
ai Cristiani, spendendo immensi tesori
in mantenere un'armata in Lombardia,
un'altra ne' suoi Stati per guerreggiar
co' Sanesi e Colonnesi, e una flotta in
mare per mutare il governo di Genova.
Ma qual rovina maggiore procedesse da
questi politici impegni del pontefice, pur
troppo lo vedremo all'anno seguente.
</p>

<hr />
</div>

<div class="chapter">
<h2 class="hidden" id="MDXXVII">MDXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXVII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Clemente</span> VII papa 5.</td>
  </tr>
  <tr>
    <td><span class="smcap">Carlo</span> V imperadore 9.</td>
  </tr>
</table>

<p>
Siam giunti ad un anno de' più funesti
e lagrimevoli che s'abbia mai avuto
<span class="pagenum" id="Page_431">[431]</span>
l'Italia. Sul fine dell'anno precedente e
sul principio di questo seguitò a farsi
una guerra arrabbiata e come turchesca
fra le milizie del papa e quelle de' Colonnesi,
sostenute dalle cesaree del regno
di Napoli, perchè tutto si metteva a ferro
e fuoco. Fu in questi tempi preso e messo
in castello Sant'Angelo l'<i>abbate di Farfa</i>,
cioè <i>Napoleone</i> de' primi di casa Orsina,
giovane provveduto più di temerità che
di prudenza; e fu divulgato ch'egli si
fosse inteso col <i>vicerè Lanoia</i> di dargli
una porta di Roma, e si giunse fino a
dire ch'egli avesse tramato contro la
sacra persona dello stesso pontefice. Andò
il vicerè all'assedio di Frosinone, e vi
stette sotto alquanti giorni; ma, inoltratosi
<i>Renzo da Ceri</i> col <i>Vitelli</i> e coll'esercito
pontificio, gli toccò una spelazzata,
per cui fu obbligato a ritirarsi. Fra i
grandiosi disegni del papa, uno de' primarii
era di portar la guerra in regno
di Napoli, e a questo fine aveva egli chiamato
a Roma <i>Renato conte di Vaudemont</i>,
erede degli oramai rancidi diritti degli
Angioini. Montato questi sulla flotta pontificia
e veneta, con cui s'aveano ad unire
anche le navi franzesi, sul principio di
marzo fece vela verso il litorale di Napoli.
S'impadronì di Castellamare, di
Stabbia, della Torre del Greco, e di Sorrento;
e, dopo aver saccheggiato altri luoghi,
si spinse addosso a Salerno, e l'ebbe
con poca fatica. L'Anonimo Padovano
riferisce con altri questa occupazione ai
primi giorni d'aprile; il Guicciardini
molto prima. Era quella città ricchissima;
tutta fu messa a sacco; e chi del popolo
non ebbe tempo a salvarsi colla fuga, fu
prigione, ed obbligato poi a riscattarsi
con esorbitanti taglie. Oltre a ciò in Abbruzzo
riuscì ai maneggi de' pontifizii di
far ribellare la città dell'Aquila; e Renzo
da Ceri, dopo aver preso Tagliacozzo, si
inviava alla volta di Sora. Pareano in
questa maniera ben incamminati gli affari
del papa, ma nella sostanza prendevano
ogni dì più cattiva piega. Mancava
danaro per pagar le milizie; sommamente
<span class="pagenum" id="Page_432">[432]</span>
si scarseggiava in Roma stessa di
vettovaglie; e però una gran diserzione
entrò nell'armata papale, di modo che
Renzo disperato se ne tornò a Roma,
nè altro maggior progresso fecero l'armi
del pontefice. E intanto dalla parte
della Lombardia s'era alzato un gran
temporale, che di buon'ora cominciò a
far tremare papa Clemente, e del pari
tutti i suoi aderenti e sudditi.
</p>

<p>
Certamente in questi tempi andava
continuamente fra tanti venti ondeggiando
il politico capo e l'animo pauroso
d'esso pontefice, inclinando ora alla speranza,
ora al timore, e scrivendo ora
lettere di fuoco, ed ora altre tutte sommesse
a Cesare e ad altri principi. Più
volte egli mosse od ascoltò parole di
accordo col vicerè Lanoia; ma opponendosi
sempre a tutto potere gli oratori
del re Cristianissimo e de' Veneziani,
e insistendo egli sempre in volere lo
sterminio de' Colonnesi, andava in fumo
ogni trattato. Tuttavia s'era il papa indotto
una volta ad un aggiustamento
anche poco decoroso, ed altro non vi
mancava che la di lui sottoscrizione, allorchè
sopravvenne la nuova d'essere
stati cacciati da Frosinone gl'Imperiali:
per la qual vittoria insperanzito di più
felici successi, troncò quel negoziato.
Con tutto ciò, dacchè s'intese la mossa
del <i>duca di Borbone</i> verso gli Stati della
Chiesa e di Firenze, allora, accomodandosi
alle correnti vicende, acconsentì finalmente
ad una tregua di otto mesi
coll'imperadore, e a restituire ai Colonnesi
le loro terre: risoluzione che parve
saggia per conto suo, ma che a' suoi
collegati riuscì sommamente dispiacevole
e molesta, e a lui poscia e a Roma infinitamente
dannosa. Imperciocchè, credendosi
egli, in vigore di questa concordia,
assicurato da ogni pericolo, disarmò,
licenziata la maggior parte delle sue soldatesche,
e spezialmente le bande nere
del fu <i>Giovanni de Medici</i>, gente tutta
veterana e valorosa. Scrive il Rinaldi <span class="fnote">[Raynaldus, Annal. Eccles.]</span>
<span class="pagenum" id="Page_433">[433]</span>
che non si parlò in esso accordo dei
Colonnesi: il che non par verisimile. Secondo
l'Anonimo Padovano, circa il dì
25 di marzo fu stipulata la tregua suddetta,
e infatti entrò in quel dì in Roma
il <i>vicerè Lanoia</i>. Ma in essa città comparve
ancora un uomo vestito di sacco,
soprannominato <i>Brandano</i>, che alle apparenze
sembrava un pazzo, ed era Sanese
di patria <span class="fnote">[Sansovino, Storia. Johannes Coclaeus contra
Lutherum. Storie Sanesi. Guicciardino ed altri.]</span>. Andava egli pubblicamente,
a guisa di Giona, predicando per
tutta Roma che soprastava ai Romani
un gran flagello, e che perciò facessero
penitenza ed emendassero i loro troppi
vizii e peccati, per placar Dio gravemente
sdegnato contra di loro, senza
risparmiare lo stesso papa e i cardinali.
Era perciò appellato il pazzo di Cristo.
Non piacendo la musica di costui al governo,
fu mandato il buon uomo a predicare
in una prigione; ma dacchè furono
succedute le disgrazie di Roma, ed
egli ebbe ricuperata la libertà, tenuto fu
per profeta, senza che le sue voci avessero
prodotto alcun profitto quand'era
tempo. La verità nondimeno si è, che
Brandano fu un fanatico pieno d'alterigia.
Odiava certo i mali costumi di allora,
e gli staffilava con zelo, ma zelo
spropositato. A fare un santo altro ci
vuole che un sacco, un Crocifisso e un
declamar contro i vizii.
</p>

<p>
Tornando ora in Lombardia, dove
lasciammo accampato verso Piacenza
Giorgio Fransperg co' suoi Tedeschi,
andò <i>Carlo duca di Borbone</i> circa la metà
di gennaio, ad unirsi con quella gente
a Fiorenzuola, menando seco cinquecento
uomini d'arme, molti cavalli leggieri,
quattro o cinque mila Spagnuoli
di gente eletta, e circa due mila fanti
italiani. L'Anonimo Padovano scrive,
aver egli condotto seco quattro mila Tedeschi
e due mila cavalli, che congiunti
col Fransperg formarono un possente
esercito. Quivi tennero dei gran consigli;
e, per quanto si potè scorgere, fin d'allora
<span class="pagenum" id="Page_434">[434]</span>
presero la risoluzione di passare a
Firenze e a Roma, con disegno di saccheggiar
quelle città e qualunque altro
luogo nel loro passaggio, non solo per
soddisfare al presente lor bisogno, ma
ancora per arricchire in questa maniera;
giacchè gran tempo era che non sapeano
cosa fossero paghe, nè restava
loro speranza d'averne in avvenire. Conviene
aggiugnere che Giorgio Fransperg
era un luterano, e la maggior parte dei
suoi aderenti a quella setta; laonde è
da credere che recassero fin di Germania
il desio di far qualche brutto tiro
all'odiato da essi pontefice romano. Anzi
fu comun parere che il medesimo
Fransperg seco portasse sempre un capestro
di seta e d'oro, vantandosi di
voler con quello strangolare il papa. Pertanto
eccoti muoversi arditamente questo
bestiale esercito nel dì 22 di febbraio,
e venire a Borgo San Donnino,
senza far caso di trovarsi privo di danaro,
di vettovaglie, di munizioni ed attrezzi
da guerra, e del dover passare fra
tante terre nimiche, e coll'avere ai fianchi
o innanzi un'armata, più anche
poderosa che non era la loro. Infatti le
genti ecclesiastiche col <i>marchese di Saluzzo</i>
e con <i>Federigo da Bozzolo</i> lasciato
il <i>conte Guido Rangone</i> in Parma, con
ordine di accorrere alla difesa di Modena,
andarono con celerità ad assicurar
la città di Bologna. Dopo avere i
Borboneschi dato il sacco a varii luoghi
del Parmigiano e Reggiano, ancorchè il
duca di Ferrara, padrone di Reggio <span class="fnote">[Panciroli, Histor. Regiens. MS.]</span>,
nei sei giorni che coloro stettero sul
Reggiano, non mancasse di mandar loro
regali e viveri, nel dì 5 di marzo vennero
a riposarsi a Buomporto del Modenese.
Andò il Borbone ad abboccarsi al
Finale col duca di Ferrara, ed ebbero
insieme degli stretti ragionamenti. Il
Guicciardini, che certo non vi si trovò
presente, immaginò che il <i>duca Alfonso</i>
confortasse il Borbone o continuare il
viaggio alla volta di Firenze e di Roma.
<span class="pagenum" id="Page_435">[435]</span>
La verità è, che Alfonso, a cui l'imperadore
avea promessa la tenuta di Carpi,
dianzi suo per la metà, giacchè per l'altra
metà n'era decaduto <i>Alberto Pio</i> a
cagione de' suoi tradimenti, trattò col
Borbone d'esserne messo in possesso,
siccome infatti impetrò collo sborso di
molto danaro, ed obbligazione di maggior
somma in altre rate. Pertanto, consegnata
quella nobil terra ad esso Alfonso,
gli Spagnuoli, ch'ivi erano di
presidio, e non pochi, andarono ad accrescere
l'armata borbonesca. Passò
questa dipoi a San Giovanni sul Bolognese,
fermandosi quivi per quattro giorni,
con far delle scorrerie fino alle porte
di Bologna, e rodendo tutto quel di vettovaglia
che trovavano. Anche il duca di
Ferrara continuamente andò loro inviando
munizioni da bocca e da guerra:
del che gli fu poi fatto un delitto da <i>papa
Clemente</i>, quasichè ad un generale e vassallo
di Cesare, come egli era, disconvenisse
l'aiutar nei bisogni l'esercito del
suo sovrano; e tanto più perchè gli dovea
essere, secondo l'accordo, bonificato
tutto nel debito contratto per Carpi; ed
insieme per tal via veniva a restar salvo
da' saccheggi il distretto di Ferrara. Fu
colpito in questi tempi il capitano Fransperg
da un accidente apopletico, per cui
fu condotto a Ferrara ad implorare il
soccorso de' medici.
</p>

<p>
Cotanto si andò poi fermando sul
Bolognese il Borbone, che arrivò la nuova
della tregua stabilita fra il papa e il
vicerè di Napoli. Questa fu cagione che i
<i>Veneziani</i>, per sospetto che il Borbone si
potesse volgere ai lor danni, richiamassero
di là da Po il <i>duca d'Urbino</i> colle
sue genti: il che riempiè di terrore i lor
sudditi. Ma il Borbone, essendogli stato
intimato da uomini spediti dal papa e dal
vicerè che si ritirasse dagli Stati della
Chiesa, non sì tosto ebbe comunicato
quest'ordine ai capitani dell'esercito,
che si fece una sollevazione, e fu in pericolo
la vita sua. Spedito a Ferrara il
<i>marchese del Vasto</i>, s'ingegnò di ricavare
<span class="pagenum" id="Page_436">[436]</span>
da quel duca il resto del danaro
promesso per la signoria di Carpi, con
cui si quetò il tumulto. Rispose intanto
il Borbone al vicerè di non essere obbligato
a quel vergognoso accordo, e
che l'armata priva di paghe non potea
tornare indietro. Sopraggiunto poscia un
altro messo, spedito da esso vicerè, che
mostrò copia dell'autorità a lui data
dall'imperadore di far pace e tregua, come
a lui piacesse, e comandò a tutti gli
uffiziali sotto gravissime pene di non procedere
innanzi: altro effetto non produsse,
se non che <i>Alfonso marchese del
Vasto</i>, con alcuni altri signori napoletani
si partì da quell'arrabbiato esercito
con gran dolore del Borbone e degli Spagnuoli.
Sul principio d'aprile si mosse
il Borbone verso la Romagna, avendo
prima i collegati inviate buone guarnigioni
ad Imola, Forlì e Ravenna; e presa
la terra di Brisighella, ivi trovò di grandi
ricchezze, perchè quel popolo bellicoso
nelle antecedenti guerre era intervenuto
al sacco di varie terre e città. Tutto
andò in mano di que' masnadieri, e la
terra data fu alle fiamme. Lo stesso crudel
trattamento patì la bella terra di
Meldola e Russi, con altre di quelle contrade.
In questo mentre il <i>vicerè Lanoia</i>,
ossia che veramente gli premesse di mantener
la fede data al papa, o che fingesse
tal premura, venne a Firenze; e, dopo
avere stabilito accordo con quella repubblica,
disegnava ancora di passare al
campo del Borbone, per fermarlo. Ma,
avvisato che, se compariva colà, non era
sicura la sua vita, se ne tornò dopo molti
giorni, senza far altro, indietro. Scrive
nulla di meno il Giovio, ed anche il Nardi,
che si abboccarono insieme, con essere
poi stato costretto il vicerè dalle furiose
grida de' soldati a salvarsi. Allora i Fiorentini
chiamarono in Toscana i collegati,
che, per varie vie andati colà, assicurarono
ben Firenze da maggiori insulti, ma
nulla operarono per impedire al Borbone
di valicar l'Apennino tra Faenza e Forlì
per la Galiata, e di giugnere nel Fiorentino
<span class="pagenum" id="Page_437">[437]</span>
su quel di Bibiena, con fermarsi ai
confini di Siena, saccheggiando e bruciando
il contado di Firenze, mentre i
Sanesi gli davano favore e vettovaglie a
tutto potere. Al <i>duca d'Urbino</i> riuscì in
questa congiuntura, e non prima, di cavare
dalle mani dei Fiorentini le fortezze
di San Leo e di Maiuolo nel Montefeltro.
Nè mancò chi l'accusasse di pensieri
segreti contrarii al bisogno del papa,
per gli aggravii a lui inferiti negli anni
addietro dalla casa de Medici.
</p>

<p>
Ora trovandosi i Fiorentini in mezzo
a sì fiero incendio, assassinati nel distretto
dai nemici crudeli borbonisti, e
non men gravati dagli amici, a' quali
doveano somministrar danaro e vitto,
quando la lor città pativa una grave carestia:
sparlavano forte del papa, attribuendo
a lui non men essi, che poscia i
Romani, per attestato dell'Anonimo Padovano,
la cagione di tanti mali d'Italia
per la cupidigia di spogliare gli Estensi
di Ferrara, e di continuar la sua tirannia
in Firenze. Perciò un giorno mossero la
città a sedizione, per iscacciarne i Medici
e ricuperare la libertà. Chiamati accorsero
a tempo il <i>duca d'Urbino</i> e <i>Michele
marchese di Saluzzo</i>. Pertanto veggendo
il duca di Borbone che possibil non era
di mettere il piede in Firenze, difesa da
tante genti della lega, nel dì 26 d'aprile
si mise in marcia con tutto l'esercito
alla volta di Roma. Quanti armati egli
conducesse, neppure allora, secondo il
solito, ben si seppe. I più portarono opinione
che fossero venti mila Tedeschi,
otto mila Spagnuoli e tre mila Italiani
utili, con poca cavalleria, cioè con secento
cavalli, e senza artiglieria e senza
carriaggi. Altri sminuiscono quell'armata;
ma certo è che gran copia di
malviventi italiani seco si congiunse per
la speranza di grosso bottino. A questo
avviso fu spedito il <i>conte Guido Rangone</i>,
generale delle armi papaline, per una
diversa strada verso Roma con cinque
mila fanti e tutti i suoi cavalieri. Ma, oltre
all'essergli poi scritto da Roma, abbisognar
<span class="pagenum" id="Page_438">[438]</span>
quella città solamente di sei in
ottocento archibugieri, le genti sue non
aveano tanti interni stimoli alle marcie
sforzate, come l'esercito del Borbone,
spinto dalla fame, avido della preda e
disperato. Erano rotte e fangose al maggior
segno le strade: pure sembrava che
coloro volassero. Saccheggiarono Acquapendente,
San Lorenzo alle Grotte, Ronciglione
ed altri luoghi. Mandato innanzi
il capitano Zucchero co' suoi pochi cavalli,
aiutato da' fuorusciti, entrò in Viterbo,
e vi preparò tanta vettovaglia, che
giunta l'armata, colà prese un buon ristoro.
Veggendosi in questo mentre il
pontefice a mal partito, lasciata andare
la tregua già stabilita col Lanoia, tregua
che fu la sua rovina, di nuovo conchiuse
lega co' <i>Veneziani</i> e <i>duca di Milano</i>, ma
lega che nulla il preservò dall'imminente
calamità. Della difesa di Roma era
incaricato <i>Renzo da Ceri</i>, che tumultuariamente
avendo raccolta quanta gente
potè, lor diede l'armi: gente nondimeno
la maggior parte inesperta a quel mestiere,
perchè presa dalle stalle de' cardinali
e dalle botteghe degli artigiani;
e il popolo di Roma d'allora non era
quello degli antichi tempi. L'Anonimo
Padovano scrive che Renzo, fatte le
mostre, si trovò avere, computato il popolo
romano, dieci mila ottimi fanti e
cinquecento cavalli, e li mandava ogni
giorno ad assalire l'esercito borbonesco.
Verisimilmente non gli fecero gran paura,
nè male.
</p>

<p>
Arrivò il Borbone nel dì 5 di maggio
sui prati di Roma; e perciocchè, dall'un
canto, sapea che l'esercito della
lega, venendo alle spalle, cominciava ad
appressarsi, e, dall'altro, non vedea maniera
di far sussistere l'armata, priva
affatto di vettovaglia e in paese prima
spazzato, spinto dalla necessità e dalla
disperazione, nel dì seguente 6 di maggio
determinò di vincere o di morire.
Però sull'apparir del giorno andò ad assalire
il borgo di San Pietro, dove Renzo
da Ceri, Camillo Orsini, Orazio Baglione
<span class="pagenum" id="Page_439">[439]</span>
e molti nobili romani fecero gran difesa.
Ma eccoti sopraggiugnere una folta nebbia,
per cagione di cui le artiglierie di castello
Sant'Angelo, che prima faceano
gran danno ai Borboneschi, cessarono di
tirare. Con tale occasione accostossi il
Borbone verso la porta di Santo Spirito,
ed essendo la muraglia bassa, appoggiatevi
molte scale, fu de' primi a salir per
esse, ma non già ad arrivar sulle mura,
perchè, colto nell'anguinaglia da una palla
d'archibugio o de' suoi o de' nemici
soldati, andando colle gambe all'aria, poco
stette a spirar la scellerata sua anima,
senza godere alcun frutto dell'infame suo
attentato. Entrarono bensì i suoi soldati:
il che riferito a <i>papa Clemente</i>, che tuttavia
stava nel palazzo Vaticano, tosto si
ritirò in castello Sant'Angelo coi cardinali
e prelati del suo seguito; nè poi si
arrischiò a fuggire, come avrebbe potuto,
secondo alcuni; quando altri scrivono
che i Colonnesi con dieci mila armati
erano nei contorni, acciocchè egli non
potesse mettersi in salvo. Perciò, ivi rinserrato,
fu costretto ad essere spettatore
di quella tanto lagrimevol tragedia. Presero
nello stesso tempo gli arrabbiati masnadieri
non solamente Trastevere, ma
anche la città, entrando per ponte Sisto:
tanto era il disordine de' suoi soldati e
dei Romani, e sì poca era stata la precauzione
de' capitani. Esigerebbe ora più carte
la descrizione dell'orrida disavventura
di Roma. A me basterà di dire in compendio
che all'ingresso di quella furibonda
canaglia rimasero uccisi ben quattro mila
fra soldati e cittadini romani. Il Giovio
dice fin sette mila. In quella notte poi e
per più dì susseguenti ad altro non attesero
quei cani che al saccheggio della
infelice città. E siccome essa era piena
di ricchezze per le corti di tanti cardinali,
principi ed ambasciatori, così immenso
fu il bottino, con ascendere a più milioni
d'oro. Nè minor crudeltà usarono in tal
congiuntura gli spietati Spagnuoli cattolici,
che i Tedeschi luterani. Non contenti
di spogliar palagi, case, e tutti ancora i
<span class="pagenum" id="Page_440">[440]</span>
sacri luoghi, con bruciar anche dove trovavano
resistenza, fecero prigioni quanti
cardinali, vescovi, prelati, cortigiani e
nobili romani caddero nelle lor mani, e
ad essi imposero indicibili taglie di danaro,
tormentandone eziandio moltissimi,
affinchè rivelassero gli ascosi e non ascosi
tesori: crudel trattamento, da cui non
andò esente neppure uno degli abbati,
priori e capi de' monisteri. E chi s'era
riscattato dagli Spagnuoli, se sopraggiugnevano
i Tedeschi, era di nuovo taglieggiato
e sottoposto a tormenti. Si aggiunse
a tanta barbarie lo sfogo ancora della
libidine, restando esposte ad ogni ludibrio
non men le matrone romane e le
lor figlie, che le stesse vergini sacre;
giacchè niun freno avendo quella bestial
ciurmaglia per la morte dell'empio lor
generale, non lasciò intatto alcun monistero
o tempio alcuno dalle violenze.
Oltre a tutti i vasi ed arredi sacri delle
chiese, che andarono in preda, si videro
da que' miscredenti conculcate le sacre
reliquie, e gittate per le strade le sacratissime
ostie, e per maggior dileggio della
religione, passeggiavano per Roma soldati
abbigliati non solamente con vesti
sfarzose e collane d'oro, ma anche con
abiti sacri; e giunsero alcuni a vestirsi
da cardinali, e insino a contraffare il
papa con ischerni senza numero. E tal
fu l'inesplicabil miseria di Roma, che
con ragion venne creduto aver fatto peggio
in quella metropoli l'esercito dello
iniquo Borbone, che i Goti e Vandali nel
secolo quinto dell'era cristiana. Giusti
ed adorabili sempre sono i giudizii di
Dio; e certamente i saggi d'allora, fra
i quali <i>Tommaso da Vio cardinal Gaetano,
e Giovanni Fischero vescovo Roffense</i>, poscia
cardinale e martire, non lasciarono
di riguardar sì strepitose calamità per
flagello inviato da Dio alla non poco allora
corrotta corte romana.
</p>

<p>
Chiuso intanto in castello l'afflitto
pontefice, facendo delle meditazioni dolorose
sopra gli amari frutti de' suoi bellicosi
impegni, rade volte convenevoli a
<span class="pagenum" id="Page_441">[441]</span>
chi è ascritto all'ecclesiastica milizia,
stava pure egli sperando che giugnesse
l'esercito della lega per liberarlo. Infatti,
appena erano entrati in Roma i nemici,
che arrivò a quelle mura il <i>conte Guido
Rangone</i>; ma non si attentò colle sue
forze tanto inferiori ad assalire quel furioso
e potente esercito, benchè allora
sbandato e perduto dietro alle prede: il
che fu poi disapprovato da alcuni, cioè
da coloro che facilmente giudicano delle
cose altrui in lontananza, senza saper
tutte le circostanze presenti dei fatti.
Dall'altra parte, marciava assai lentamente
il <i>duca d'Urbino</i> colle genti della
lega, e solamente nel dì 16 di maggio
arrivò ad Orvieto, dove tornato anche
il Rangone, si tenne consiglio di guerra.
Gagliardamente insisterono il <i>marchese
di Saluzzo, Federigo da Bozzolo e Luigi
Pisani</i> legato veneto, perchè si tentasse
di cavare il papa di prigione, con venir
anche a giornata, se occorreva; e il conte
Guido Rangone fece conoscere con molte
ragioni facile e riuscibile l'impresa.
Mostrava parimente il duca di voler lo
stesso, ma poi sfoderava non poche difficoltà;
e commissario de' Fiorentini ripugnava,
rappresentando, che se si slontanava
l'esercito, Firenze si rivolterebbe
contra de' Medici. In queste dispute si
consumò gran tempo, e intanto gl'imperiali
in Roma elessero per loro generale
<i>Filiberto principe d'Oranges</i>, parente dell'imperadore,
il quale non tardò a far
de' terribili trincieramenti intorno al castello
Sant'Angelo, obbligando al lavoro
tanto i plebei che molti nobili romani.
Spogliarono ancora la città di
quasi tutte le vettovaglie, per ridurle
in borgo: il che a tal disperazione condusse
quel popolo, che alcuni si precipitarono
in Tevere, ed altri col ferro, o
col laccio si abbreviarono la vita. Nel
dì 10 di maggio arrivarono a Roma <i>don
Ugo di Moncada</i> e il <i>cardinal Pompeo Colonna</i>
coi principali di sua casa, che colla
loro autorità misero fine se non a tutte,
almeno a molte delle enormità di quei
<span class="pagenum" id="Page_442">[442]</span>
cristiani peggiori de' Turchi. Varie mutazioni
e novità poi si trasse dietro la prigionia
del pontefice. Imperciocchè nel
dì 16 di maggio si mosse a rumore la
città di Firenze, e facilmente quel popolo,
senza che v'intervenisse morte d'alcuno,
congedò <i>Alessandro</i> ed <i>Ippolito</i> de
Medici co' <i>cardinali di Cortona, Cibò e
Salviati</i>, che dianzi governavano dispoticamente
quella città a nome del papa:
con che rimessa l'antica libertà, fu riassunto
il popolar governo. Ma non si
guardarono di far molte insolenze alle
armi e alle immagini de' Medici: il che
maggiormente dipoi irritò contra di loro
<i>papa Clemente VII</i>. Parimente i Veneziani,
tuttochè collegati col pontefice, si impossessarono
della città di Ravenna, di
cui gran tempo erano stati padroni prima
della lega di Cambrai; ed appresso,
ammazzato il castellano di quella fortezza,
anche d'essa si fecero padroni.
Poco stettero dipoi ad occupar Cervia
con tutti que' sali, che erano del papa, col
motivo di difenderla a nome della Chiesa.
Al qual tempo parimente <i>Sigismondo Malatesta</i>
entrò in Rimini, città lungamente
già dominata da' suoi maggiori. In mezzo
a tanti rumori stette un pezzo <i>Alfonso
duca</i> di Ferrara perplesso; ma finalmente
determinò di profittare anch'egli di tal
congiuntura, per ricuperare la sua città
di Modena, ingiustamente a lui tolta e
detenuta dai papi. Però, come ha l'Anonimo
Padovano, mossosi sul principio
di giugno con ducento lancie, sei mila
fanti e gran copia d'artiglierie, venne a
mettere il campo a questa città. Dentro
alla difesa era stato lasciato dal <i>conte
Guido Rangoni</i> il <i>conte Lodovico</i> suo fratello,
ma con soli cinquecento fanti, il
qual tosto pensò d'inondare i contorni
della città; e l'avrebbe fatto, se i cittadini
non si fossero opposti. Il perchè, conoscendo
egli il popolo affezionato al
nome estense, e in pericolo sè stesso,
capitolò nel dì 5 del mese suddetto di
potersene andare a Bologna colla sua
gente, famiglia e mobili. Entrò il duca
<span class="pagenum" id="Page_443">[443]</span>
nel dì seguente nella città, accolto con
segni di somma allegrezza da' cittadini,
a' quali, da magnanimo come era, perdonò
tutto il passato, senza far vendetta di
alcuno, avendo solamente confiscati i
beni del conte Guido Rangone, e toltogli
il castello di Spilamberto, che poi dopo
qualche tempo, per intercession del re
di Francia, gli fu restituito. Gran feste
per tre giorni furono fatte a cagion di tale
acquisto in essa Modena, Ferrara e Reggio,
e per tutto il suo Stato.
</p>

<p>
Nello stesso dì 6 di giugno seguì
cambiamento di cose in Roma; perciocchè,
avendo i collegati conosciuto troppo
pericolosa impresa il voler assalire gli
imperiali, dall'Isola, dove si erano già
inoltrati, si ritirarono verso Viterbo.
Servì loro anche di scusa la gran diserzione
accaduta nell'esercito per mancanza
delle vettovaglie, essendo allora generale
la fame per tutta Italia, e i lor cavalli
smunti e deboli per carestia di fieni: laddove
gl'imperiali, oltre all'aver preso in
Roma chinee, ronzini e somieri senza
numero, aveano anche messi insieme
tre mila cavalli da guerra, ed armi senza
numero, di modo che l'esercito loro non
parea più quello che poc'anzi era venuto
in Lombardia. Perciò il papa, a cui mancava
oramai tutto il vivere, non tardò
più ad accettar le dure condizioni che
gli erano esibite dagl'insaziabili capitani
imperiali. Fu fatto questo accordo nello
stesso dì che Modena tornò in potere
del suo legittimo principe, per mezzo
dell'<i>arcivescovo di Capoa</i>, con obbligarsi
il papa di pagare presentemente cento
mila ducati d'oro, cinquanta altri mila
fra venti giorni, e ducento cinquanta mila
in termine di due mesi; di consegnare
castello Sant'Angelo a Cesare, come in
deposito; e così ancora le rocche d'Ostia,
di Cività Vecchia e di Città Castellana;
e inoltre di cedere ad esso imperadore
Piacenza, Parma e Modena, la qual ultima
avea già mutato padrone: che il papa
coi tredici cardinali restasse prigione, finchè
fossero pagati i primi cento cinquanta
<span class="pagenum" id="Page_444">[444]</span>
mila ducati d'oro, dopo di che fosse condotto
a Napoli o a Gaeta, per aspettar
le risoluzioni di <i>Carlo V</i>, con altre condizioni,
fra le quali era la liberazion dei
Colonnesi dalle censure. Entrò dunque
il presidio cesareo in castello San'Angelo,
e da lì innanzi il papa e i cardinali
ebbero miglior tavola, ma non già la libertà.
Cività Castellana era in poter dei
collegati. <i>Andrea Doria</i> ricusò di poi, consegnar
Cività Vecchia. Nè Parma e Piacenza,
preventivamente avvisate dal papa,
si vollero rendere agli Spagnuoli. Intanto,
ossia che il fetore di tanti uomini e cavalli
uccisi in Roma facesse nascere una
terribil epidemia, oppure che la vera peste
nel gran bollor di tante armi penetrasse
colà: certo è che nella barbarica
armata comandata dal principe d'Oranges
entrò la moria, che cominciò a far
molta strage: laonde, tra per questo malore
e per altri accidenti, si fece il conto
che in meno di due anni non restò in
vita neppur uno de' tanti assassini dell'infelice
città di Roma, e passarono in
altre mani le immense loro ricchezze.
Penetrò anche la peste suddetta in castello
Sant'Angelo con pericolo della vita del
pontefice, perchè d'essa morirono alcuni
de' suoi cortigiani.
</p>

<p>
Non si potè ben sapere se <i>Carlo Augusto</i>,
dimorante allora in Ispagna, avesse
o serrati gli occhi, o acconsentito al viaggio
e alle funeste imprese del duca di
Borbone; e su questo fu disputato non
poco dai politici; pretendendo anzi alcuni,
che se il Borbone sopravviveva, siccome
disgustato dell'imperadore, meditasse
di torgli il regno di Napoli. Sappiamo
solamente che alla nuova del sacco
di Roma, e della prigionia del papa, egli
si vestì da scorruccio, ne mostrò gran
doglia, e fece cessar le feste ed allegrezze
già cominciate per la nascita d'un figlio,
che fu poi <i>Filippo II</i>; così asserendo il
Mariana e il Messia contro a quel che
ne scrive il Guicciardini. E potrebbe essere
che egli allora non fingesse, e che
poi, mutato parere, pensasse a far mercatanzia
<span class="pagenum" id="Page_445">[445]</span>
e guadagno delle disgrazie del
papa, perchè certamente non mostrò da
lì innanzi qual calore che conveniva ad
un monarca cattolico per farlo rimettere
in libertà. Anzi fu creduto ch'egli desiderasse
che il papa fosse condotto in
Ispagna. Facili troppo sono le dicerie
in tempo massimamente di grandi sconcerti.
All'incontro, i <i>re di Francia</i> e <i>di
Inghilterra</i>, mostrando in apparenza un
piissimo zelo pel soccorso del pontefice,
ma infatti mirando di mal occhio la troppo
cresciuta potenza e prepotenza di
Cesare in Italia, e premendo al re Francesco
di riavere i suoi figliuoli dalle mani
di esso imperadore, formarono lega fra
loro, per rinforzar la guerra in Italia
contra di lui. In questa lega entrarono
anche i <i>Veneziani</i>, e dipoi il <i>duca di Milano</i>
e i <i>cardinali</i> che erano in libertà, a
nome del sacro collegio, e i <i>Fiorentini</i>,
con patto che il ducato di Milano dovesse
lasciarsi libero a <i>Francesco Sforza
duca</i>. Mentre si faceano oltramonti questi
maneggi e preparamenti di guerra, in
Lombardia non cessavano, anzi crescevano
i guai. Era restato governator di
Milano <i>Antonio da Leva</i> con tre mila fanti
tedeschi, quattro mila spagnuoli e settecento
lancie. Un soldo non v'era da pagar
questa gente; però sbardellatamente
viveano alle spese de' miseri Milanesi, già
talmente rovinati, che neppur aveano da
mangiare per loro stessi. Richiamò il
senato veneto da Roma le sue genti col
<i>duca d'Urbino</i>, per unirsi col <i>duca di Milano</i>,
e andar poscia a dare il guasto alle
biade mature de' Milanesi. A questo fine
passarono a Lodi verso il principio di
luglio. Preveduto il loro disegno, il Leva
andò a postarsi a Marignano: il che
sconcertò le loro idee. In questi tempi
<i>Gian-Giacomo de Medici</i>, castellano di
Musso, che nulla avea che fare coi Medici
di Firenze, ed era comunemente appellato
il Mcdeghino, condotto dalla lega,
prese il castello di Monguzzo tra Como
e Lecco. Spedito colà il <i>conte Lodovico
da Barbiano</i>, ossia da Belgioioso, non
<span class="pagenum" id="Page_446">[446]</span>
solo nol ricuperò, ma vi perdè quattro
cannoni e molti fanti. Venne poi esso
castellano con quattro mila fanti e cinquecento
cavalli nel Milanese, dove recò
infiniti danni. Antonio da Leva, segretamente
uscito una notte da Milano, sul
far del giorno con tal empito assalì il
Medeghino, che in poco tempo lo ruppe,
e la maggior parte di quella gente restò
morta o presa. Poscia, andato un dì l'esercito
collegato a devastare il Milanese,
cadde in un'imboscata fatta da esso Leva,
e dopo lunga battaglia diede alle gambe
con morte di più di mille e cinquecento
soldati.
</p>

<p>
Dopo avere il <i>re Cristianissimo</i> assoldati
dieci mila Svizzeri, ed unito nel
suo regno un potente esercito, lo spinse
in Italia sotto il comando di <i>Odetto di
Fois, signor di Lautrec</i>, a noi noto per
le precedenti guerre. Condusse ancora
al suo soldo il valoroso <i>Andrea Doria</i> con
otto galee. Il primo che calò in Italia per
via di Saluzzo, fu il <i>conte Pietro Navarro</i>,
celebre capitano, il quale con tre mila
fanti ito a Savona, tosto se ne impadronì,
e si mise a fortificarla. Similmente
con grossa armata comparve di qua dai
monti il Lautrec, e giunto ad Asti, per
avere inteso che <i>Lodovico conte di Lodrone</i>,
posto alla guardia d'Alessandria
con tremila Tedeschi, avea mandata buona
parte di sua gente al Bosco, per riscuotere
le taglie, gli fu addosso; e, piantate
le artiglierie, cominciò a bersagliar
quel castello. Per otto giorni fece il Lodrone
una gagliarda difesa; ma infine si
arrendè quel castello, e fu messo a sacco,
con restare il Lodrone e gli abitanti anche
essi prigionieri. Il Guicciardini scrive
diversamente; cioè che il Lodrone era
in Alessandria, e la moglie co' figli nel
Bosco, che generosamente furono a lui
mandati dal Lautrec. Nei medesimi tempi
fu stretta la città di Genova per terra
da Pietro Navarro e da <i>Cesare Fregoso</i>,
e per mare da Andrea Doria almirante
di Francia. Perchè la carestia, universale
allora in Italia, affliggeva forte quella
<span class="pagenum" id="Page_447">[447]</span>
nobile e popolata città, le speranze del
popolo erano poste in sette galee ed alquante
navi cariche di grano, che colla
ricchissima caracca Giustiniana erano
per viaggio. Ma colte queste dal Doria in
Portofino, ed assediate, vennero in sua
mano. Altre perdite fecero i Genovesi;
laonde presero la risoluzione di darsi ai
Franzesi. Si ritirò il doge <i>Antoniotto Adorno</i>
nel castelletto; e la città senza
uccision di gente, e col solo saccheggio
del palazzo Adorno, ottenute vantaggiose
condizioni, tornò sotto il dominio di
Francia. Mandò il Lautrec per governatore
colà Teodoro Trivulzio; e ciò fu sul
fine di agosto. Andò egli poscia a mettere
il campo ad Alessandria, alla cui guardia
era il conte <i>Giam-Batista di Lodrone</i> con
mille e cinquecento Tedeschi, a cui poco
prima s'era unito con altri mille fanti
il conte <i>Alberico da Belgioioso</i>. Grande
strepito e guasto faceano le artiglierie in
quelle mura, ma non minor difesa e ripari
per molti giorni fecero gli assediati,
finchè, temendo questi le mine di Pietro
Navarro, e perduta la speranza del soccorso,
arrenderono la città, salvo l'avere
e le persone, con obbligo di uscir dallo
Stato di Milano, e di non militare per
sei mesi in favor dell'imperatore. Voleva
il Lautrec mettere presidio in Alessandria,
ma gli oratori del duca di Milano
e de' Veneziani tanto dissero, che lasciò
mettervelo al duca, con restar perciò
indispettito contra di lui. Questi progressi
dell'armata franzese fecero conoscere
ad <i>Antonio da Leva</i> il pericolo, in cui si
trovava, non restandogli più che cinque
mila fanti e due mila cavalli. Pensò di
ritirarsi a Pavia; ma, saputo che non vi
era da vivere, mandò colà il conte Lodovico
da Barbiano con due mila fanti
e cinquecento cavalli, ed egli, restando
in Milano, seguitò a scorticar più di prima
quegl'infelici cittadini.
</p>

<p>
Passò dipoi il Lautrec a Basignana
il Po, e venne alla sua ubbidienza Novara
con tutte le castella di quel distretto.
Passato anche il Ticino, si trasferì
<span class="pagenum" id="Page_448">[448]</span>
otto miglia vicino a Milano, dove si unì
colle genti venete e sforzesche. Poscia
andò ad accamparsi sotto Pavia, cominciando
con gran flagello di artiglierie a
diroccar le mura di quella città, che dal
suddetto conte di Belgioioso valorosamente
veniva difesa. Vasta breccia era
fatta, e i miseri Pavesi si raccomandavano
al conte che non li lasciasse esposti
alla crudeltà de' Franzesi. Il conte,
che voleva tirare il più in lungo che potesse
la resa, gli andava confortando; e
quando poi s'accorse che i nemici s'allestivano
per venire all'assalto, spedì
nel dì 4 d'ottobre uffiziali al Lautrec
per capitolare la resa. Mentre se
ne stendevano le condizioni, ecco che
gl'inferociti soldati, mal sofferendo di
vedersi torre di bocca la preda, tanto i
Guasconi dall'una parte, che gli Svizzeri
dall'altra, seguitati appresso dai Tedeschi
ed italiani, furiosamente per le rovine
della breccia entrarono nella sfortunata
città con tal rabbia, che in meno
d'un'ora uccisero più di due mila persone
tra soldati e terrazzani: spettacolo
orrido e miserando. Poi tutta la città fu
saccomanata, fatti prigioni tutti i benestanti,
e costretti con esorbitanti taglie a
riscattarsi. Niun rispetto s'ebbe a' luoghi
sacri, e le donne rimasero vittima della
libidine di que' diavoli, a riserva di quelle
che prima si erano rifuggite ne' monisteri
delle sacre vergini, ai quali, per cura
di alcuni capitani, non fu inferita molestia.
Ecco le terribili conseguenze delle
guerre d'allora. Bruciarono ancora i
Guasconi un'intera contrada, e peggio
avrebbero fatto, se il Lautrec, mosso a
compassione, non avesse costretto l'esercito
tutto ad uscire della desolata città
di Pavia. Non restava più se non Milano
e Como da sottomettere, e il duca di
Milano e il legato veneto, quasi colle ginocchia
in terra, si raccomandarono al
Lautrec, perchè seguitasse l'impresa,
mostrando la facilità di vederne presto
il fine. Ma perchè era venuto al campo
il <i>cardinal Cibò</i> per sollecitare il Lautrec
<span class="pagenum" id="Page_449">[449]</span>
alla liberazione del papa, tuttavia tenuto
sotto buona guardia dagli Spagnuoli, a
tali istanze si arrendè esso Lautrec. Licenziati
gli Svizzeri, che ricusarono di
andare a Roma, s'avviò a Piacenza, dove
si fermò, per trattar lega con <i>Alfonso
duca</i> di Ferrara, e con <i>Federigo marchese
di Mantova</i>. Si ridusse dunque a Ferrara
il cardinale suddetto con tutti i plenipotenziarii
della lega, per muovere il duca,
il quale, tratto dall'ossequio che professava
all'imperadore, e dall'antecedente
suo impegno, ripugnava ad unirsi coi di
lui nemici. Tuttavia, per le minaccie a lui
fatte che gli si scaricherebbe addosso
tutto l'esercito franzese, entrò anch'egli
nella stessa lega con condizioni molto
onorevoli, una delle quali fu che il <i>re
Cristianissimo</i> darebbe in moglie a <i>donno
Ercole</i> di lui primogenito <i>Renea di Francia</i>,
figlia del <i>re Lodovico XII</i>, e cognata
del medesimo re Francesco. Furono anche
promesse molte cose a nome del
papa, ma niuna d'esse gli fu poi mantenuta.
Lo strumento di essa lega, stipulato
nel dì 15 di novembre fu da me
dato alla luce <span class="fnote">[Antichità Estensi. Par. 2.]</span>. Nel dì 7 di dicembre
anche Federigo Gonzaga marchese di
Mantova sottoscrisse la medesima lega
come apparisce dall'atto pubblico, rapportato
dal Du-Mont <span class="fnote">[Du-Mont, Corps Diplomat.]</span>. Allontanato che
fu da Milano il <i>Lautrec, Antonio da Leva</i>,
che poco stimava l'esercito veneto e sforzesco,
uscito di Milano, costrinse nel dì
28 d'ottobre Biagrasso alla resa, dove
erano cinquecento fanti; e sopraggiunto
<i>Giano da Campofregoso</i> col soccorso, gli
diede una rotta, con acquistar le di lui
artiglierie. Queste poi, nell'essere condotte
a Milano, gli furono tolte dal <i>conte
di Gaiazzo</i>, giovane ferocissimo, passato
nel dì innanzi al servigio de' Veneziani.
Biagrasso fu poscia ricuperato dai Franzesi.
Riuscì ancora a <i>Filippo Torniello</i>,
per ordine d'esso Leva, d'entrar nel castello
di Novara, che tuttavia si tenea
per l'imperadore, e con cinquecento fanti
<span class="pagenum" id="Page_450">[450]</span>
italiani sotto il suo comando di cacciar
dalla città lo smilzo presidio ivi lasciato
dal duca di Milano.
</p>

<p>
Torniamo ora agli affari di Roma.
Per compimento delle miserie e della
rovina di quella afflittissima città, già
dicemmo esservi sopraggiunta la peste,
che ogni dì facea strage grande di soldati
e di Romani. Essendo entrata anche
in castello Sant'Angelo nel mese d'agosto,
il papa e i cardinali, quivi racchiusi
e posti in sì gran pericolo, cominciarono
con grande istanza a pregar i capitani
cesarei di aver loro misericordia. Perciò,
se dice il vero l'Anonimo Padovano,
ottennero nel dì 15 del suddetto
mese d'essere condotti in Belvedere,
dove furono posti di guardia mille Spagnuoli.
Il resto di quell'inumano esercito,
per salvarsi dal contagio, si slargò
ad Otricoli, Terni, Narni, Spoleti ed altri
luoghi, a molti de' quali, dopo averne
esatte grandissime taglie, diedero anche il
sacco. Perchè la rocca di Spoleti fece resistenza,
la presero per forza, e misero
a fil di spada quel presidio. Seguirono
poi varii piccioli fatti, e spezialmente su
quel di Terni, fra essi e l'esercito collegato,
che s'era ridotto di qua da Perugia
città, a cui in questi tempi toccò
una burrasca. Perciocchè entratovi una
notte con aiuto d'essi collegati <i>Orazio
Baglione</i>, vi uccise <i>Gentile Baglione</i>, già
messovi dal papa, con altri di quella
stessa famiglia e de' suoi aderenti. A
molte case fu dato il sacco, e il popolo
arse e spianò da' fondamenti il palazzo
del suddetto Gentile, restando poi signore
di Perugia il medesimo Orazio. Anche
in Siena fu gran sollevazione del popolo
contra dei nobili, circa trenta de' quali
rimasero uccisi. Vi accorse da Spoleti il
<i>principe d'Oranges</i>, quetò il tumulto, e
lasciò ivi di guardia mille fanti. Mentre
queste cose succedeano, <i>papa Clemente</i>
coi tredici cardinali continuava a star
come prigione, e a cercar le vie di riacquistare
la libertà, senza poterle trovare.
Il danaro pattuito non compariva,
<span class="pagenum" id="Page_451">[451]</span>
e sempre s'incontravano nuovi ostacoli
ne' negoziati, perchè l'Augusto <i>Carlo V
</i>mostrava ben voglia e zelo per la sua
liberazione, ma con esigere cauzioni
che il papa non fosse da lì innanzi contra
di lui. Intanto il Lautrec, dopo tante
belle parole d'essere inviato in aiuto di
lui, facea un passo innanzi e due indietro,
perchè avvisato che si trattava alla
gagliarda di pace fra l'imperadore e il
suo re. Finalmente essendo morto il <i>vicerè
Lanoia</i>, e subentrato nel governo
di Napoli <i>Ugo di Moncada</i>, questi fu chiamato
a Roma, per trattare della liberazion
del pontefice. Con esso Moncada
si unirono <i>Girolamo Morone</i> e il <i>cardinal
Pompeo Colonna</i>, segretamente guadagnati
dal papa; e tanto si operò, che fu
stabilito l'accordo nel dì ultimo d'ottobre,
con obbligarsi il papa di non essere
contrario a Cesare per le cose di Milano
e di Napoli, e di pagare allora e poi in
varie rate un'immensa quantità di danaro.
Per supplire al presente bisogno
si ridusse <i>Clemente VII</i> a crear per danari
alcuni cardinali (al che in addietro
non s'era mai voluto indurre), persone,
dice il Guicciardini, la maggior parte
indegne di tanto onore. Inoltre, concedè
nel regno di Napoli decime e facoltà di
alienar beni di chiesa, e diede per ostaggi
due cardinali. Era stabilito il dì 9 di
dicembre per uscir di castello, dove il
Guicciardini dice ch'egli era, e non già
in Belvedere. Ma Clemente, diffidando
sempre degli Spagnuoli, la notte precedente,
travestito da mercatante o da ortolano,
se ne uscì, e raccolto in Prati
da <i>Luigi Gonzaga</i>, fu condotto sino a
Montefiascone, e poscia ad Orvieto, senza
che neppur uno de' cardinali l'accompagnasse,
e con tal meschinità, che
non era da meno de' pontefici de' primi
tempi, che viveano senza pompa, esposti
ogni dì alle scuri degli Augusti pagani.
E così passò l'anno presente: anno degno
d'indelebil memoria per l'infame
sacco di Roma, per la prigionia del papa,
per tante desolazioni di guerra e
<span class="pagenum" id="Page_452">[452]</span>
saccheggi, e per altri innumerabili malanni
che unitamente si scaricarono sopra
quasi tutta l'Italia, in maniera tale
che veramente fu creduto non essersi
mai veduto un cumulo di tanti mali in
Italia, dacchè nacque il mondo. Perciochè,
oltre ai suddetti mali la peste infierì
in Napoli, Roma, Firenze ed altri luoghi.
I fiumi, usciti per le copiose pioggie dai
lor letti, inondarono le campagne; e
queste, anche senza essere oppresse dai
fiumi, per le suddette soverchie pioggie,
o per altre naturali cagioni, diedero un
miserabile raccolto universalmente per
l'Italia. Il perchè, secondo l'attestato
dell'Anonimo Padovano, mancavano di
vita i poveri, per non aver di che vivere
e per non trovar chi loro ne desse. Per
tutte le città, dic'egli, castella e ville si
vedeano infiniti poveri con tutte le lor
famiglie andar mendicando, e gridando
misericordia e sovvenimento. Più non
si potea andare per le chiese, piazze e
strade: tanto era il numero de' poveri
con volti macilenti, squallidi, e tali, che
avrebbono mosse a pietà le pietre. E la
notte per le strade s'udivano sì orrende
voci ed urli, che spaventavano ogni persona.
E intanto nulla mancava a tante
ciurme di soldati desolatori delle contrade
italiane; e l'immenso danaro di
Roma andava ad ingrassare soldati eretici,
o gente piena di ogni vizio e priva
di religione.
</p>

<hr />
</div>

<div class="chapter">
<h2 class="hidden" id="MDXXVIII">MDXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXVIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Clemente VII</span> papa 6.</td>
  </tr>
  <tr>
    <td><span class="smcap">Carlo V</span> imperadore 10.</td>
  </tr>
</table>

<p>
Dacchè fu giunto in luogo di libertà,
cioè in Orvieto il <i>pontefice Clemente</i>, non
tardò il <i>duca d'Urbino</i> cogli altri uffiziali
dell'esercito della lega a portarsi colà,
per seco rallegrarsi e per tirarlo nella
lega stabilita con tante potenze dai suoi
cardinali. Il trovarono irresoluto, e per
quanto dicessero, nol poterono muovere
a prendere partito alcuno. Così avesse
egli fatto ne' tempi precedenti. Verso la
<span class="pagenum" id="Page_453">[453]</span>
metà poi di gennaio inviò il <i>vescovo sipontino</i>
a Venezia a fare istanza a quel
Senato che restituissero Ravenna e Cervia,
e pagassero cento mila ducati d'oro
per sale occupato in Cervia, con altre
domande che il fecero conoscere mal
soddisfatto di quella repubblica. Non
mancarono scuse a' Veneziani per non
effettuar prontamente ciò che il pontefice
desiderava, mettendo anch'essi in campo
le tante somme di danaro da loro impiegate
per procurargli la libertà; e poi
mandarono <i>Gasparo Contarino</i>, uomo di
singolar prudenza, a significar meglio le
loro intenzioni al papa stesso. S'era
fermato non poco tempo il <i>Lautrec</i> in
Parma e Piacenza, dalle quali città ricavò
circa quaranta mila ducati d'oro.
Venne a Reggio, dove intese la liberazion
seguita di papa Clemente. Passò
anche a Bologna, e prese ivi un lungo
riposo, sull'espettazione sempre che si
potesse conchiuder pace fra il <i>re Francesco
I</i> e l'<i>imperador Carlo V</i>. Ma, scioltosi
in nulla ogni trattato, gli oratori di
Francia e d'Inghilterra nel dì 25 di gennaio
nella città di Burgos in Ispagna intimarono
la guerra ad esso Augusto;
e tanto essi che quei de' <i>Veneziani, Fiorentini</i>
e <i>duca di Milano</i> presero congedo
da quella corte, senza poter non di meno
ottenerlo, perchè ritenuti contro il diritto
delle genti. Ora il Lautrec certificato
di questo, si mosse coll'esercito
suo alla volta del regno di Napoli, e non
volendo passar l'Apennino, s'inviò per
la via della Marca colà. Fu creduto che
in tutto l'esercito de' collegati fossero
sessanta mila soldati. Si può detrarne un
terzo. Ed è poi spropositata cosa il dirsi
da Odorico Rinaldi che vi si contassero
ottanta mila fanti e venti mila cavalli.
Nel dì 10 di febbraio giunto al fiume
Tronto, che divide il regno di Napoli
dagli Stati della Chiesa, senza impedimento
alcuno lo passò, ed espugnata per
forza Civitella, terra assai ricca e popolata,
ne permise il sacco a' suoi soldati:
iniquo costume, tante volte da noi veduto
<span class="pagenum" id="Page_454">[454]</span>
praticato dalla milizia di que' tempi,
per rallegrare e maggiormente animare
alle imprese quella gente che si picca di
esercitare il più onorato mestier del
mondo, quando a pruova di fatti erano
tanti ladri ed assassini. Teramo e Giulia
Nuova si arrenderono a <i>Pietro Navarro</i>,
e coll'aiuto della parte angioina anche
la grossa e potente città dell'Aquila
venne in poter de' Franzesi, e parimente
Celano, Montefiore, e, in una parola tutto
l'Abbruzzo ultra. Il che non so se sia
vero, mentre s'ha da altri che essa città
si ribellò sul fine di quest'anno agl'imperiali.
</p>

<p>
Forse si sarebbe volto il Lautrec verso
la capitale del regno, se non avesse
inteso che s'era finalmente, cioè nel dì
17 di febbrio, mossa da Roma l'armata
imperiale sotto il <i>principe d'Oranges</i>, la
quale il Guicciardini e l'Anonimo Padovano
fanno ascendere a dodici in tredici
mila Tedeschi, Spagnuoli ed Italiani. Ma
costoro non s'erano voluti partire di là,
se non tiravano tutte le lor paghe; e
convenne che il papa sborsasse, oltre al
già pattuito contante, anche venti mila
ducati d'oro. Uscita che fu quella mala
gente fuori della desolata città di Roma,
v'entrò <i>Napoleone Orsino</i> abbate di Farfa
con altri suoi consorti, che un'impresa
veramente gloriosa vi fecero, con ammazzar
quanti Spagnuoli e Tedeschi erano
restati ivi malati. In questo mentre
il Lautrec s'impadronì della città di
Chieti, capitale dell'Abbruzzo citra, e
poi di Sermona e d'altre terre; e mandò
anche gente a mettersi in possesso della
importante dogana di Foggia e di Nocera.
Essendo venuto verso Troia l'esercito
imperiale, anche il Lautrec s'inviò all'incontro
d'esso nel dì 12 di marzo, aspettando
continuamente che seco s'andassero
ad unire le genti del <i>marchese di
Saluzzo</i>, de' <i>Veneziani</i> e de' <i>Fiorentini</i>.
Parevano disposte amendue le armate a
far giornata; ma nulla di questo avvenne.
Spedito dal Lautrec Pietro Navarro
a Melfi, città presidiata da secento soldati
<span class="pagenum" id="Page_455">[455]</span>
e copiosa quantità di villani, la prese
per forza, la saccheggiò, con uccisione
di circa tre mila persone. Questo acquisto
si tirò dietro l'altro di Barletta, di
Trani, e delle terre circostanti, e parimente
della rocca di Venosa e di Ascoli.
Secondo l'Anonimo Padovano, fu anche
presa in questi tempi dai Franzesi Manfredonia,
città opulenta e di molto popolo,
e messa a sacco, con ricavarne un
grosso bottino. La stessa crudeltà, per
attestato del medesimo storico, fu esercitata
nella presa di Troia. Così venne
in lor potere la maggior parte della Puglia
e alquanto della Calabria, a riserva
di Otranto, Brindisi ed altri luoghi forti.
Sì fatti progressi cagion furono che il
vicerè don <i>Ugo di Moncada</i> si ritirasse
colle sue genti sotto le mura di Napoli,
dopo aver presidiata Gaeta con due mila
fanti. Nè qui si fermò la fortuna de' Franzesi.
Anche Capoa, Nola, la Cerra, Aversa
e il circonvicino paese si sottomisero
alla lor potenza. Nel qual tempo parimente
la flotta de' Veneziani s'impossessò
di Trani e di Monopoli, con disegno
di conquistar anche Otranto, Brindisi
e Putignano, terre tutte che, secondo i
patti, aveano da toccare alla repubblica
veneta. Sul fine di aprile andò poi il Lautrec
ad accamparsi sotto Napoli.
</p>

<p>
Non erano intanto minori i guai della
Lombardia. Perciocchè, non bastando la
fame, la peste e la guerra a desolare ed
affliggere gl'infelici popoli, insorse una
febbre pestilenziale, differente dalla peste,
e chiamata <i>mal mazzucco</i>, pel cui
empito ed ardore, molti divenendo furiosi,
si andavano a gittar giù dalle finestre,
oppure ne' pozzi e ne' fiumi, senza
che i medici vi trovassero rimedio alcuno.
Durò questo flagello, a cui tenne poi
dietro la peste, più di un anno, e morirono
per l'Italia infinite persone. Nella
sola città di Padova quattro mila tra nobili
ed ignobili furono portati alla sepoltura.
Corse lo stesso malore per le città
di Vicenza, Verona, Ferrara, Mantova ed
altre. Ma niuna delle città fu da paragonare
<span class="pagenum" id="Page_456">[456]</span>
per conto delle miserie alla nobilissima
città di Milano. Tante insopportabili
angherie avea posto in addietro <i>Antonio
da Leva</i>, governatore imperiale, a quel
popolo, per poterne spremere danari da
dar le paghe ai soldati (giacchè un soldo
non colava da Spagna), con obbligar anche
gli abitanti, privi di vitto per loro,
ad alimentar le milizie, che moltissimi
d'essi per disperazione se n'erano fuggiti,
abbandonando tutto. Perciò quella doviziosa
e sì popolata città, che da tanti
secoli fu l'onore dell'Insubria, sembrava
oramai uno scheletro di città, essendo
nata l'erba per quasi tutte le strade e
piazze; stando aperto notte e dì il più
delle botteghe senza le usate merci; vuote
senza numero le case e i palagi; i templi
stessi privi d'ogni ornamento, e i monisteri
ridotti a pochi miserabili religiosi,
che non poteano reggere alle continue
insolenze delle affamate truppe. La maggior
parte poi del territorio fra Adda e
Ticino, e tante grosse terre e ville, parte
abbruciate, parte abbandonate dagli abitatori,
senza trovarsi in alcuni luoghi nè
uomini, nè bestie, e senza più coltivarsi
que' fertili terreni, divenuti perciò un
continuato bosco. E tanto più era disperata
quella parte di popolo che restava in
Milano, perchè i collegati, stando in Lodi
ed altri siti, impedivano il passaggio dei
viveri all'afflitta città. Queste son le glorie
de' principi, che senza aver danaro
si mettono a far guerre; e, per soddisfare
alla mal nata ambizione, nulla curano
la total rovina degli infelici popoli e paesi
suoi, non che degli altrui. Dove si andassero
i tanti tesori che venivano allora
dalle Indie Occidentali alla corte di Spagna,
io non vel so dire. In questi tempi
<i>Gian-Giacomo de Medici</i> castellano di
Musso andò verso il fine d'aprile a mettere
il campo al castello di Lecco, secondato
dai Veneziani. Arrivò colà spedito
da Milano <i>Filippo Torniello</i>, che il fece
ritirar con poco garbo. Ma l'astuto castellano
trattò da lì innanzi per via di
lettere con Girolamo Morone, divenuto
<span class="pagenum" id="Page_457">[457]</span>
gran consigliere anche del <i>principe di
Oranges</i>; e questi indusse non meno esso
principe che Antonio da Leva ad investirlo
di Lecco, acciocchè da lì innanzi,
abbandonato il servigio della lega, servisse
colle sue forze all'imperadore. Ciò
fu eseguito; ed egli tosto inviò a Milano
una gran copia di grano, che fu di mirabil
soccorso alle necessità di que' soldati
ed abitanti.
</p>

<p>
Era noto all'<i>imperator Carlo</i> il bisogno
e pericolo dello Stato di Milano, e
più quello del regno di Napoli. Perciò,
fatto raunare in Germania un corpo di
quattordici mila Tedeschi sotto il comando
di <i>Arrigo duca di Brunsvich</i>, principe
di molta sperienza ed autorità nella disciplina
militare, lo spedì per via di Trento
verso Italia. Corse per questo in Verona,
e Vicenza e Padova tanto terrore, che
i popoli coi lor bestiami e col loro meglio
fuggirono ai luoghi forti, come se
avessero alle spalle i nemici. Non potendo
quell'armata passare per la Chiusa,
voltatasi per la valle di Caurino, circa
il dì 8 di maggio pervenne alla riviera
di Garda, dove cominciò a imporre
taglie, e a bruciar ville. Dopo aver presa
Peschiera, si diede a saccheggiar il Bresciano
e Bergamasco, con immensi danni
e bruciamenti di quelle contrade. Verso
il fine d'esso mese avendo <i>Antonio da
Leva</i> intelligenza con alcuni capi di squadre
de' Veneziani che erano in Pavia,
uria mattina, secondo il concerto, spinse
la cavalleria spagnuola entro quella città
per una porta ch'era senza guardia. Ai
cavalli tenne dietro la fanteria, e presero
la piazza. Fecero ben testa e gran battaglia
i cavalli leggieri veneti, ma con restar
infine svaligiati, e i loro condottieri
prigioni. Con questa facilità il Leva ricuperò
una città che tanto tempo, fatiche
e sangue era costata alla lega per acquistarla.
E giacchè fra il Ticino e l'Adda
altro non restava che Lodi, occupato
dagli Sforzeschi, persuase esso Leva al
duca di Brunsvich di espugnar quella
città, prima di passare al soccorso di
<span class="pagenum" id="Page_458">[458]</span>
Napoli. Colà dunque si dirizzarono con
tutte le lor forze, e dacchè le batterie
ebbero rovinata gran quantità di muro,
passarono all'assalto. Ma furono così
ben ricevuti da <i>Giam-Paolo Sforza</i> governatore
della città, che non vi tornarono
la seconda volta. Si applicarono
perciò a vincer colla fame la città, mal
provveduta di viveri, e a tale estremità
la ridussero, che, se durava alquanto più
l'assedio, conveniva a que' di dentro di
cedere. Ma eccoti entrare nell'esercito
cesareo il mal mazzucco, ossia febbre
pestilenziale, che in men di otto giorni
si trovarono morti più di due mila soldati,
ed altrettanti ammalati. Bastò questo
spettacolo, perchè la lor gente cominciasse,
senza poterla ritenere, a fuggir
verso Lamagna: laonde fu costretto
il resto di quella sì diminuita armata a
ritirarsi a Marignano, da dove poi anche
il duca suddetto si partì, prendendo la
via di Como e di Germania, massimamente
perchè vi concorse il consiglio di
Antonio da Leva, a cui non piaceva di
aver compagni nel governo. Dopo questi
fatti essendosi ingrossati in Lombardia
i Franzesi per l'arrivo di dodici mila
Svizzeri e mille lancie, il <i>signor di San
Polo</i> comandante d'essi, e il <i>duca d'Urbino</i>
generale de' Veneziani deliberarono
di tentar l'acquisto di Pavia, dove stavano
in guardia due mila fanti sotto <i>Pietro
da Birago</i> e <i>Pietro Bottigella</i>. Nel dì
9 di settembre si accamparono, e si diedero
a bersagliarne le mura. Fatta ivi
colle bombarde sufficiente breccia, nel
dì 19 d'esso mese per forza d'armi e
con grande uccisione sboccarono nella
città, e misero a sacco quel poco che vi
era restato negli antecedenti saccheggi.
Il castello si arrendè fra poco con oneste
condizioni per quel presidio. Crebbero
perciò i guai di Milano. Spedì bensì quel
popolo disavventurato alcuni de' nobili
primarii in Ispagna, per rappresentare
all'<i>imperador Carlo V</i> le tante loro miserie;
ma altro non ne riportarono che
buone parole o promesse di pace. E perciocchè
<span class="pagenum" id="Page_459">[459]</span>
Antonio da Leva, loro perpetuo
sanguisuga, dopo aver torchiato cotanto
le lor borse, non trovava più verso a pagar
le truppe, gli fu suggerita una diabolica
invenzione: cioè di proibir, sotto
pena della confiscazion de' beni, che niun
potesse tener farina e far pane in casa.
Poscia, affittata la rigorosa gabella del
pane, ne ricavò tanto danaro, che diede
le paghe alla sua gente.
</p>

<p>
Fra l'armata del Lautrec, accampato
sotto Napoli, e gl'imperiali chiusi
in essa città, seguivano intanto continue
scaramuccie. Accadde che verso il fine
d'aprile quattro grosse navi cariche di
frumenti e d'altre provvissioni da bocca
venivano a Napoli per soccorso di quella
gran città. <i>Andrea Doria</i> capitano delle
galee di Francia diede ad esse la caccia;
ma non potendole sottomettere per mancanza
di soldati, mandò <i>Filippino Doria</i>
a chiedere aiuto al Lautrec, il quale gli
spedì immantinente mille de' suoi migliori
fanti. Anche il <i>vicerè Moncada</i>, conoscendo
l'importanza di quelle navi, e il
loro pericolo, in cinque galee entrò egli
stesso con mille e cinquecento fanti, e
col fiore dei suoi uffiziali, senza saper
cosa alcuna del soccorso inviato dal Lautrec.
Si attaccò nel dì 28 del mese suddetto
in mare una fiera battaglia che per
gran tempo fu dubbiosa; ma infine restò
la vittoria ai due valorosi Doria. Vi perderono
la vita lo stesso <i>vicerè, Cesare
Feramosca</i> ossia <i>Fiera Mosca, Jaches di
Altamura</i>, con altri assaissimi; e rimasero
prigioni <i>il marchese del Vasto, Ascanio
e Camillo Colonnesi, il principe di Salerno</i>,
ed altri molti capitani e gentiluomini.
Una sola galea degl'imperiali si salvò;
le navi cariche vennero poi tutte in potere
d'Andrea Doria, colpo che quanto
fu di dolore ai difensori di Napoli, altrettanto
rallegrò l'esercito della lega. Comuni
allora furono i pronostici che Napoli
non si potrebbe sostenere. Non mi
fermerò io a narrar gli altri avvenimenti
dell'assedio di quella gran città, e della
guerra che nel medesimo tempo si fece
<span class="pagenum" id="Page_460">[460]</span>
per tutto il regno, con essere applicati
anche i Veneziani a ridurre in lor potere
Otranto, Brindisi ed altre terre marittime.
A me basterà di dire che la peste
era in Napoli; e questa si comunicò al
campo de' Franzesi, ossia della lega, per
cui terminarono il corso di loro vita il
<i>nunzio del papa</i> e <i>Luigi Pisano</i> legato veneto
con altri signori. Cadde per la sua
ostinazione in quell'assedio dipoi malato
anche il <i>Lautrec</i>, e finì di vivere nel dì
15 di agosto, con restare il comando al
<i>marchese di Saluzzo</i>. Era perciò in gran
confusione quell'armata, con declinare
ogni di più per la mortalità della gente.
Al che s'aggiunse un altro non lieve disastro,
perchè Andrea Doria destinato a
guardar il mare, affinchè non entrassero
viveri in Napoli, essendo terminata la
sua ferma col re Cristianissimo, passò
al servigio dell'imperadore: avvenimento
che sconcertò forte i disegni e le speranze
de' capitani franzesi. Il perchè dal
marchese di Saluzzo verso il fine d'agosto
fu presa la risoluzione di levar il
campo per ritirarsi ad Aversa. Ma gl'imperiali
che stavano all'erta, usciti di Napoli,
con tanto furore piombarono addosso
alla retroguardia, che la misero
in rotta, e fecero prigione <i>Pietro Navarro</i>
con altri. Il che inteso dal popolo d'Aversa,
diede all'armi, e, chiuse le porte,
tagliò a pezzi quanti Franzesi v'erano
prima entrati. Così l'Anonimo Padovano,
il qual soggiunse che, sopraggiunto il
grosso degl'imperiali, seguì un combattimento
colla rotta de' collegati, i capitani
de' quali per la maggior parte rimasero
prigioni, e fra gli altri lo stesso <i>marchese
di Saluzzo</i>, che poi morì; ed avere
i villani fatto gran macello di quella gente
sbandata in vendetta delle molte offese
e ruberie lor fatte in addietro. Ma il
Guicciardini scrive che, chiusa quella
parte de' collegati in Aversa, per non
veder maniera di difendersi, andò il <i>conte
Guido Rangone</i> a parlare <i>col principe di
Oranges</i>; e mentre capitolava, con avere
accordato che tutti i capitani restassero
<span class="pagenum" id="Page_461">[461]</span>
prigioni, e i soldati se ne andassero senza
armi, bandiere e cavalli, entrarono improvvisamente
i cesarei in Aversa, e
diedero un terribil sacco all'infelice città.
Per questo il Rangone pretese di non
essere prigione, e fu poi rilasciato dal
marchese del Vasto, dappoichè questi fu
ritornato in libertà. Ecco dove andò a
terminare lo sforzo dell'armata della
lega contra di Napoli dopo tanti progressi,
dopo tante apparenze di conquistare
tutto quel regno, nel quale non per questo
cessarono le turbolenze e i guai. Perocchè
<i>Renzo da Ceri</i> con alcuni degli
Orsini si fortificarono in Barletta, e i
Veneziani sotto la condotta di <i>Cacciadiavoli
Contarino</i> occupavano varii luoghi
in Puglia e Calabria, con essere tornati
quasi tutti gli altri alla divozione di Cesare.
Ma il <i>principe d'Oranges</i>, sì per
mostrare severità, come per cavar danari
da pagar le sue milizie, non tardò a far
processi e confischi contra di que' baroni
che in tal congiuntura si erano mostrati
aderenti a' Franzesi. Fece inoltre decapitare
nella pubblica piazza di Napoli alquanti
di que' nobili. Gli altri fuggirono,
o si riscattarono con grossi pagamenti
di danaro, trattando di ciò con quel gran
faccendiere di <i>Girolamo Morone</i>, a cui in
ricompensa delle sue fatiche donato fu il
ducato di Boviano.
</p>

<p>
Mutazioni parimente nel presente
anno seguirono in Genova. Già dicemmo
che il valoroso <i>Andrea Doria</i> era passato
al servigio dell'imperadore, avendo abbandonato
quel di Francia, ossia perchè
non corressero le paghe promesse, o
perchè il re Cristianissimo non mostrasse
di lui quella stima che meritava; o piuttosto
perchè esso re volesse in sua mano
il <i>marchese del Vasto, Ascanio Colonna</i>, ed
altri da lui fatti prigioni, a' quali s'era
esso Doria obbligato di restituire la libertà,
pagata che a lui fosse la taglia.
Fu inoltre creduto che l'amor della patria,
signoreggiata allora dai Franzesi,
e il desiderio di stabilir ivi in più convenevol
grado la sua famiglia, il movesse
<span class="pagenum" id="Page_462">[462]</span>
ad abbracciare il partito di Carlo V, il
quale per maneggio del Vasto non mancò
di accordargli delle vantaggiose condizioni.
Ora Andrea Doria, avendo ottenuta
da esso Cesare la facoltà di rimettere
Genova in libertà, e sapendo che in essa
città, per ragion della peste, erano pochi
soldati, nè si facea l'occorrente guardia;
nel dì 12 di settembre presentatosi
al porto, giacchè se n'erano ritirate le
galee di Francia, animosamente v'entrò
con soli cinquecento fanti: il che bastò
perchè il popolo si sollevasse gridando:
<i>Libertà</i>, e <i>Teodoro Trivulzio</i> regio governatore
si ritirasse nel castelletto, che fu
immediatamente assediato. Mandarono
appresso i Genovesi gran gente ad assediar
Savona, che i Franzesi aveano staccata
dalla suggezion di Genova: il che
appunto più d'ogni altro motivo gli avea
renduti odiosi ai Genovesi. A nulla servì
l'avere il Trivulzio fatte istanze per soccorso
al <i>signor di San Paolo</i> e al <i>duca di
Urbino</i>. Vi fu bene spedito un corpo di gente,
ma non sufficiente al bisogno, ed anche
troppo tardi; laonde sul fine di settembre
non men Savona che il castelletto si arrenderono
ad essi Genovesi, i quali non
perderono tempo a rendere inutile il
porto di Savona con empierlo di sassi, e
spianavano da' fondamenti il castelletto.
Per avere il Doria restituita la libertà
alla sua patria, gran gloria a lui ne venne,
confessando gli scrittori genovesi
ch'egli avrebbe potuto, se avesse voluto,
farsene signore. Col tempo poi parve che
quel popolo dimenticasse sì fatto benefizio.
Fu ivi stabilito un saggio governo; e
per togliere le divisioni e fazioni tra' nobili
e popolari, che tanto aveano afflitta
quella nobilissima città, a ventotto delle
più chiare ed illustri famiglie (escluse
l'Adorna e la Fregosa) si aggregarono le
altre, che erano ammesse agli onori e
magistrati: dal che è poi venuto che ivi
sieno tanti Doria, Spinola, Grimaldi, Fieschi,
ec. Mandarono bensì dopo qualche
tempo i Franzesi segretamente alcune
schiere d'armati per sorprendere Andrea
<span class="pagenum" id="Page_463">[463]</span>
Doria, abitante nel suo bel palazzo fuori
di Genova; ma egli per la porta di dietro
in una barchetta si salvò. Scaricossi la
vendetta solamente sopra quel palazzo,
che fu posto a sacco.
</p>

<p>
Per confessione ancora del Guicciardini,
<i>papa Clemente VII</i>, poco avendo
profittato de' flagelli a lui mandati da
Dio, dacchè fu in libertà, avea ripigliate
le sue astuzie e cupidità. Ricuperò egli
Imola e Rimini. Partito poscia da Orvieto,
fermossi qualche giorno in Viterbo, ed
indi se ne andò a Roma, dove pubblicò
rigorosi bandi, chiamando chiunque era
fuggito, affinchè tornassero ad abitarvi.
E perciocchè l'odio suo contra di <i>Alfonso</i>
duca di Ferrara, invece di rallentarsi,
era cresciuto, in quest'anno ancora ricorse
alle insidie per torgli le sue terre,
e per fare anche di peggio, se gli fosse
potuto riuscire. In Reggio si scoprì un
maneggio di <i>Girolamo Pio</i>, governatore
di quella città pel duca, col <i>vescovo di
Casale</i> commissario dell'armi del papa
in Parma e Piacenza, coll'accordo già
fatto d'introdurre in quella città presidio
pontificio <span class="fnote">[Anonimo Padov. Panciroli, Histor. Regiens.
MS. Vita di Alfonso MSSta. Guicciard., Istor. MS.
di Ferrara. Varchi, Istor.]</span>. Dal conte Albertino Boschetti
fu scoperta la trama, e convinto
il reo, perdè la testa. Venne appresso un
altro tentativo, fatto da <i>Uberto Gambara</i>,
gran manipolatore di sì belle azioni, per
sorprendere con ducento cavalli ed altrettanti
archibugieri il duca nel dover egli
passare da Modena a Ferrara. Per accidente
non si partì egli nel dì destinato:
il che servì a scoprire le tese reti, che
restarono senza la preda. Scoperta fu
anche un'altra congiura ordita dal medesimo
Gambara per far uccidere il
duca di Ferrara, che si trovava allora
malmenata dalla peste. Di questo procedere
disonorato e contro il precedente
accordo fece far molte doglianze Alfonso
al pontefice, il quale si scusò col dire che
nulla sapea di quelle mene; ma nol persuase
al pubblico, e tanto meno dappoichè
<span class="pagenum" id="Page_464">[464]</span>
niun risentimento ne fece coi suoi
ministri. Era ito nel precedente anno
<i>don Ercole</i>, primogenito d'esso duca,
con copioso accompagnamento a Parigi,
per isposare <i>Renea</i>, figlia di <i>Lodovico XII</i>
re di Francia, e sorella della già defunta
<i>Claudia regina</i>, moglie del <i>re Francesco I</i>.
Con somma magnificenza furono celebrate
quelle nozze; e la regal principessa
col consorte, dichiarato duca di Sciartres
e Montargis, e visconte di Caen, Follese
e Baiusa, giunse a Reggio, poscia a Modena
nel dì 12 di novembre, e di là passata
a Ferrara, vi fece la sua solenne
entrata nell'ultimo d'esso mese. Delle
suntuosissime feste fatte in tale occasione
in Modena, e più in Ferrara, è da vedere
il Faustini <span class="fnote">[Faustino, Storia di Ferrara.]</span>, e ne ho parlato anch'io
altrove <span class="fnote">[Antichità Estensi, Par. II.]</span>. Secondo l'Anonimo Padovano,
<i>furono fatte tante allegrezze, ch'è
meglio tacere, che dirne poco</i>. Ma che è
questo in comparazione di tante calamità
e sciagure di fame, di peste e di guerra,
che inondarono tutte le altre provincie
d'Italia nell'anno presente?
</p>

<hr />
</div>

<div class="chapter">
<h2 class="hidden" id="MDXXIX">MDXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXIX</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Clemente VII</span> papa 7.</td>
  </tr>
  <tr>
    <td><span class="smcap">Carlo V</span> imperadore 11.</td>
  </tr>
</table>

<p>
Sul principio di quest'anno fu preso
da una breve, ma pericolosa, malattia
<i>papa Clemente</i>, nel qual tempo, cioè a
dì 10 di gennaio, creò cardinale <i>Ippolito</i>
figlio naturale di <i>Giuliano de Medici</i>; e,
come è l'uso in simili casi, corse anche
la voce di sua morte a Firenze, voce
accolta con giubilo interno ed esterno di
quasi tutti que' cittadini, consapevoli del
di lui sdegno contra di loro, e della
sua voglia di vendicarsi. Ma riuscì al
pontefice di superar quel brutto golfo,
con ritornar presto ai suoi soliti giri politici,
trattando nel medesimo tempo coll'imperadore
e col re di Francia, intento
a cavar donde potesse maggiori vantaggi.
<span class="pagenum" id="Page_465">[465]</span>
A non lievi agitazioni era tuttavia sottoposto
il regno di Napoli, perchè la città
dell'Aquila s'era ribellata a Cesare;
Barletta la teneva <i>Renzo da Ceri</i> per li
Franzesi; Trani, Putignano e Monopoli
erano in man de' Veneziani; e il monte
di Sant'Angelo, Nardò e Castro tuttavia
ubbidivano ad essi Franzesi. Accostandosi
la primavera, spedì il <i>principe d'Oranges</i>
contro l'Aquila <i>Alfonso marchese
del Vasto</i>, già rimesso in libertà, che durò
poca fatica a ricuperarla, e a far pagare
ben caro a tutto quel popolo i delitti
di pochi, avendogli messa una taglia di
cento mila ducati d'oro. Andò poscia il
marchese nel mese di marzo a mettere il
campo a Monopoli. Così valorosamente
difesero i Veneziani quella terra, ch'egli
con grave danno de' suoi fu obbligato
sul fine di maggio a ritirarsi. Altre azioni
di guerra furono poi fatte in quelle
contrade colla desolazion della Puglia.
Fra le altre terre di que' contorni Molfetta,
presa da Cacciadiavoli Contarino,
restò messa a sacco, e sì barbaramente
maltrattata ed arsa, che di peggio non
avrebbe fatto un crudelissimo nemico
della fede di Cristo. Certamente se il re
di Francia avesse voluto o potuto applicarvi,
avrebbe tenuto in grandi imbrogli
quel regno. Ma egli, oltre all'aver in
piedi un trattato di pace coll'imperatore,
si trovava affaccendato in affari più
importanti di caccie e d'amori. Per conto
della Lombardia, ivi con più caldo seguitava
la guerra. Sul fine del precedente
anno erano giunti presso Genova (perchè
nella città non furono ammessi) due
mila Spagnuoli, tutti mal in ordine, senza
scarpe in piedi, senza calzoni, gente
bruttissima ed orridissima a vederla, ma
che per altro portava seco la bravura:
pregio che tuttavia ritien quella nazione.
Tentò il <i>signor di San Polo</i> general dei
Franzesi d'impedir l'unione di costoro
con <i>Antonio da Leva</i>; ma il <i>conte Lodovico
di Barbiano</i>, spedito a riceverli, seppe sì
destramente condurli, che felicemente arrivarono
a Milano. Per disgrazia di quel
<span class="pagenum" id="Page_466">[466]</span>
popolo, battuto da tante tribolazioni,
aveano costoro nome di soldati, ma si
trovarono eccellenti ladri; perchè di
notte e di dì per le porte, per le finestre,
per li tetti entravano nelle case, ne asportavano
quel poco ch'era rimasto ai poveri
Milanesi; e ciò perchè modo di pagarli
non appariva, ed essi erano spogliati
di ogni bene: con somma vergogna di
un imperadore re di Spagna, che nulla
pensava a pagar le sue genti, e sapea le
incredibili miserie de' Milanesi, nè provvedeva.
</p>

<p>
Impadronironsi i Franzesi circa questi
tempi di Novara, ma non del castello,
siccome ancora di Vigevano, Sant'Angelo,
Mortara ed altri luoghi. Tenuto
fu nel mese di maggio un gran consiglio
dal suddetto San Polo coi capitani veneti
e sforzeschi, per far l'assedio di Milano.
Trovossi alle rassegne che non v'erano
sufficienti forze, e però fu risoluto di
prendere, se si potea, colla fame quella
gran città. Postossi il San Polo a Biagrasso,
il <i>duca d'Urbino</i> generale dei
Veneziani coi suoi e con parte delle
genti sforzesche a Cassano: daddove colle
scorrerie infestavano tutto il paese, acciocchè
vettovaglia non entrasse in Milano.
Intanto il San Polo, ossia che gli
venisse di Francia l'ordine, o ch'egli
concepisse quel disegno, determinò di
passar colle sue milizie a Genova, con
isperanza di poter ricuperare quella città,
giacchè <i>Andrea Doria</i> colle sue galee
era stato chiamato dall'imperadore in
Ispagna. A questo fine passò egli a Landriano,
e, mandata innanzi la vanguardia,
nel dì 21 di giugno prese riposo in
quel luogo. Avvisato della divisione dei
Franzesi <i>Antonio da Leva</i>, dopo aver animati
i suoi colla sicurezza della vittoria,
sull'imbrunir della notte li mosse incamiciati
a quella volta, facendosi egli portare
in una sedia da quattro uomini, per
essere storpio e rovinato dalla podagra.
Con silenzio e senza suono alcuno di
trombe o tamburi arrivò quella seguente
mattina addosso ai Franzesi, che fecero
<span class="pagenum" id="Page_467">[467]</span>
ben per qualche tempo resistenza, e massimamente
due mila Italiani comandati da
<i>Gian-Girolamo da Castiglione</i> e dal <i>conte
Claudio Rangone</i>. Ma infine diedero tutti a
gambe. Restò prigione lo stesso signor di
San Polo, ferito in due luoghi, coi suddetti
Rangone e Castiglione ed altri capi
d'importanza, e furono presi molti cavalli,
carriaggi ed artiglierie. Il <i>conte Guido
Rangone</i>, che tanto prima s'era messo
al servigio del re di Francia, nè si trovò
al conflitto, perchè mandato innanzi
colla vanguardia, si salvò, riducendosi a
Parma ed indi a Lodi. Così scrive il
Guicciardini. Abbiamo, all'incontro, dal
Varchi ch'esso conte Guido, giovane di
grandissima espettazione, dopo aver guadagnato
più ferite nel viso, animosamente
menando le mani, restò prigione. Invece
di Guido verisimilmente il Varchi volle
dir Claudio. Tornossene il vittorioso
esercito imperiale tutto carico di bottino
e di gloria a Milano. Fu poi mandato
<i>Filippo Torniello</i> con trecento fanti a ricuperar
Novara: il che egli felicemente
eseguì, entrato che fu nel castello, con
iscacciarne il presidio franzese. Gli occorse
nondimeno un accidente curioso, che
mentre egli cacciava fuori della città i
nemici, un capo di squadra ch'era nel
castello, sciolti i prigioni, con essi ribellò
il medesimo castello. Fu nondimeno
fatta loro tanta paura colle artiglierie,
che lo renderono, e fu loro permesso di
andarsene, siccome gli avea promesso il
Torniello. Studiossi ancora in varie maniere
Antonio da Leva di fare sloggiare
dal suo accampamento il duca d'Urbino;
ma non gli venne mai fatto; siccome
neppure d'impedire che i Veneziani e i
Sforzeschi di tanto in tanto facessero delle
scorrerie fino alle porte dell'infelice e
desolata città di Milano.
</p>

<p>
La declinazione intanto in Italia dei
Franzesi quella fu che fece determinare
il papa ad unirsi coll'Augusto, preponderando
nel di lui cuore alla memoria
dei patiti affronti la sete specialmente di
vendicarsi de' Fiorentini: al che si conosceva
<span class="pagenum" id="Page_468">[468]</span>
più a proposito la potenza crescente
di Cesare, che la troppo sminuita
del re Cristianissimo. Perciò nel dì 29
di giugno dell'anno presente <span class="fnote">[Du-Mont, Corp. Diplomat.]</span> fu conchiusa
in Barcellona una lega fra esso
<i>pontefice</i> e <i>l'imperadore</i>, con cui questi
si obbligò di rimettere in Firenze nella
primiera sua grandezza la casa de Medici;
di dare <i>Margherita d'Austria</i> sua
figlia naturale ad <i>Alessandro</i>, creduto figliuolo
naturale di <i>Lorenzo de Medici</i> e
di una schiava per nome Anna, benchè
il Segni scriva che altri avessero avuto
commercio con quella vil donna: siccome
ancora di rimettere il papa in possesso
di Modena, Reggio e Rubiera, senza
pregiudizio delle ragioni del romano
imperio, e di Cervia e Ravenna occupate
da' Veneziani. Nè questo bastò. Promise
ancora Carlo V di assistere Clemente
VII a spogliar la casa d'Este del
ducato di Ferrara, sotto l'iniquo pretesto
di fellonia e ribellione del duca Alfonso.
Le altre particolarità d'essa lega le
tralascio, bastando solamente aggiugnere
che gli affari del ducato di Milano e di
<i>Francesco Sforza</i> restarono come prima
dubbiosi e pendenti più dalla volontà dell'imperadore
che dalle decisioni della
giustizia. Bolliva più che mai in cuore
del <i>re Francesco I</i> il desiderio di liberare
i suoi figli, lasciati per ostaggio in mano
del suddetto Augusto. Una spinta ancora
gli diede la già detta confederazione di
esso pontefice. Però anch'egli nel dì 5 di
agosto di quest'anno s'indusse a stabilire
in Cambrai un accordo assai svantaggioso
con esso imperadore: cioè per
riavere i figli, si obbligò di pagare allo
stesso Augusto due milioni di scudi d'oro
del sole. Fece anche una cessione di
quanto egli possedeva nello Stato di Milano
e nel regno di Napoli, e dei diritti
della corona di Francia sopra la Fiandra
ed Artesia, con altre condizioni che all'assunto
mio non sta l'esprimerle. Di
queste paci crederà taluno che l'Italia
allora avesse da esultare, come se dopo
<span class="pagenum" id="Page_469">[469]</span>
tante tempeste fosse giunto il sospirato
tempo sereno. Ma non fu così. Perciocchè
durata tuttavia la discordia fra Cesare
e i Veneziani uniti col duca di Milano;
e il papa non tardò molto a far
muovere, secondo gli ordini dell'imperadore,
il <i>principe d'Oranges</i> contra dei
Fiorentini. Arrivò questo signore a dì 19
d'agosto a Terni, e s'inoltrò poi a Spello,
menando seco, per quanto scrive l'Anonimo
Padovano, otto mila fanti fra tedeschi
e spagnuoli, co' quali s'unirono
dieci mila fanti assoldati dal pontefice
sotto valorosi capitani. S'era ne' mesi
innanzi ritirato dal servigio del papa
<i>Malatesta Baglione</i>, con passare a quel
de' Fiorentini, e impossessarsi della città
di Perugia sua patria. Mise anche presidio
in Macerata, Montefalco ed Assisi.
Prima di passar oltre, il principe d'Oranges
avea preso que' luoghi, e dato il
sacco a Spello. Indi si applicò a trattare
col Baglione per isnidarlo da Perugia.
Capitolò egli infatti nel dì 9 di settembre
che fossero salvi i suoi beni, e che potesse
ritirarsi sul Fiorentino colle genti
sue, e colle altre a lui date da' Fiorentini
stessi. Andò poscia il principe a
Cortona, che gli si rendè a patti. Passò a
Castiglione Aretino; e mentre que' cittadini
trattavano la resa, i suoi soldati entrati
nella terra la misero tutta a sacco.
Ritiratisi poi vergognosamente i Fiorentini
da Arezzo, quella città fece buon accordo
con gl'imperiali. Circa il fine di
ottobre giunse l'Oranges ad accamparsi
in vicinanza di Firenze.
</p>

<p>
Benchè si possa perdonar molto all'amore
della libertà, che in popoli avvezzi
ad essa suol essere un mirabil incentivo
ad arrischiar tutto e a sofferir
tutto per difenderla: pure sembra che
non convenisse alla prudenza de' Fiorentini,
tanto inferiori di forze, quello
ostinarsi cotanto contro le pretensioni
del papa, spalleggiato dall'armi cesaree.
Quali fossero gl'interni disegni di lui,
niuno nè può rendere conto. Certo è
ch'esso pontefice nell'esterno, cioè nelle
<span class="pagenum" id="Page_470">[470]</span>
sue parole, altra intenzione non mostrava <span class="fnote">[Nardi. Guicciardini. Varchi. Segni.]</span>,
se non che tornassero i Medici
nel medesimo stato di onore e di
balìa che godevano prima d'essere licenziati
o cacciati nel tempo della sua
prigionia, salva restando la libertà al
popolo; se pur sembrava libertà in addietro
quel dipendere il principal governo
dal volere dei Medici. Per attestato
del Segni, erano assai ragionevoli le condizioni
proposte da <i>papa Clemente</i>. Ma
prevalendo nel loro consiglio il mal animo
di molti contro la casa de Medici, e
la sconsigliata temerità d'altri lor pari,
benchè si trovassero abbandonati dal re
di Francia, e si vedessero venir contro
tante forze del pontefice e dell'imperadore,
non vollero dar orecchio a trattato
alcuno di concordia, sperando nel
benefizio del tempo che potea produrre
favorevoli accidenti. Imbarcatosi intanto
l'<i>Augusto Carlo</i> in Barcellona sulla capitana
di <i>Andrea Doria</i>, con ventotto galee,
sessanta barche e molti altri navigli,
su' quali conduceva sei mila fanti e mille
cavalli, sbarcò felicemente a Genova nel
dì 12 d'agosto, dove ricevette immensi
onori da quel popolo. Presentatisi davanti
a lui gli ambasciatori de' Fiorentini,
altro non ne riportarono che un
amorevol consiglio di ricorrere al papa
e di seco acconciarsi. Spedirono dunque
a Roma, ma senza sufficiente mandato,
lusingandosi che nel papa l'amor della
patria non fosse spento dal troppo amore
de' suoi, e ch'egli non volesse infine
la lor perdizione. Sicchè tutto si dispose
per la difesa della città e libertà, avendo
eglino presi al loro soldo tredici mila
fanti e secento cavalli, che poi ai fatti
erano molto meno. Trattava fra questo
tempo il papa la pace fra <i>Cesare</i> e i <i>Veneziani</i>
e il <i>duca di Milano</i>, che, conoscente
de' suoi pericoli, anch'egli facea
maneggi coll'imperadore. Volea <i>Carlo V
</i>in sue mani Alessandria e Pavia, e fu
proposto di metterle in deposito in quelle
del papa. Ossia che all'imperadore non
<span class="pagenum" id="Page_471">[471]</span>
piacesse il ripiego, o che lo stesso duca
ricalcitrasse, furono spedite le milizie
ultimamente arrivate di Spagna ad Alessandria,
città che non fece resistenza alle
lor forze. Partitosi dipoi l'imperadore
nel dì 30 d'agosto da Genova, arrivò
a Piacenza, dove comparve <i>Antonio da
Leva</i> ad informarlo dei correnti affari,
e fu risoluto di far l'assedio di Pavia.
Gran danni intanto e progressi facea
il sultano dei Turchi Solimano in Ungheria,
con essere giunto fino a mettere
l'assedio a Vienna, città che fu mirabilmente
difesa. Pure quasichè meritassero
le cose d'Italia più stima che i tentativi
del nemico comune, si andò facendo in
Trento una massa di dodici mila fanti
tedeschi, e di mille e cinquecento cavalli
borgognoni (il Guicciardini li fa assai
meno) per calare in Lombardia: il che
diede non poca apprensione a' Veneziani,
e li costrinse ad assicurar le loro città
con gagliardi presidii. Calarono infatti
costoro verso il fine di agosto, e giunti
a Peschiera, cominciarono a recar gravissimi
danni al territorio veneto. Il <i>duca
d'Urbino</i> con grossa banda di genti di
arme li andava tenendo stretti il più che
potea. Intanto costò poca fatica ad Antonio
da Leva il ricuperar Pavia, perchè
Annibale Piccinardo, senza aspettar colpo
di batteria od assalto, premendogli
più di salvar la sua roba che la città,
s'accomodò presto a renderla.
</p>

<p>
Uno de' principali motivi dell'<i>Augusto
Carlo</i> di venire in Italia era, per quanto
egli poi dimostrò, quello di rimettere la
pace dappertutto. Minore nondimeno non
fu quello di ricevere dalle mani del romano
pontefice le corone ferrea ed imperiale:
il che, come dirò, seguì poi non
già in Milano o in Monza, nè in Roma,
come sempre si usò ne' secoli addietro,
ma bensì in Bologna. A questa illustre
città, specialmente per cooperare alla
pace suddetta, ma non universale, perchè
bramoso di soggiogar Firenze, passò
<i>papa Clemente</i> sul fine d'ottobre, accolto
con gran magnificenza del popolo; e
<span class="pagenum" id="Page_472">[472]</span>
prese alloggio nel pubblico palazzo del
legato e degli anziani. Si mosse anche da
Piacenza l'<i>imperadore</i> per venire colà.
Conosceva ben egli quanto indebita fosse
la passion del pontefice contra di <i>Alfonso
duca</i> di Ferrara. Tuttavia, per gl'impegni
seco presi, si credette in obbligo di
mostrar l'animo alieno da questo principe.
Se vero è ciò che ha il Guicciardini,
avendogli il duca spediti ambasciatori,
allorchè la maestà sua arrivò in
Italia, non li volle ricevere; ma per pratiche
fatte, gli accolse dipoi. Pensava ancora
di prendere la strada di Mantova,
affine di non passare per Reggio e Modena,
città del duca; ma cotanto si adoperò
Alfonso, che esso Augusto mutò
parere. Ai confini di Reggio se gli presentò
davanti con tutta umiltà il duca,
ed ebbe poi l'onore di cavalcare al suo
fianco per tutto il viaggio, con informarlo
di quanto occorreva pel sistema d'Italia
e per li suoi interessi: con che non solo
confermò, ma accrebbe nell'animo dell'Augusto
sovrano la stima e il concetto
di principe egualmente valoroso che saggio.
Nel dì primo di novembre entrò lo
imperadore in Modena, e nel dì 5 di
esso mese in Bologna, dove con grandioso
apparato e pompa fu introdotto
da quel popolo; e nel medesimo palazzo
dove era il pontefice, anch'egli fu alloggiato,
affinchè con facilità potessero trattar
insieme de' pubblici e de' privati affari.
Questo sontuoso ingresso di Cesare
in Bologna si truova esattamente descritto
dall'Anonimo Padovano; ma all'istituto
mio non convien dirne di più.
Cominciaronsi dunque fra questi due
primi luminari della cristianità stretti e
quotidiani colloquii, per dar sesto alle
turbolenze che da tanto tempo desolavano
l'Italia. Per <i>Francesco Maria Sforza</i>
duca di Milano, sì malconcio di salute,
che appena si reggeva in piedi, fece il
papa quanti buoni uffizii potè, e, fattolo
venire a Bologna nel dì 22 di novembre,
con tal fortuna maneggiò i di lui affari,
che l'accordò col magnanimo imperadore
<span class="pagenum" id="Page_473">[473]</span>
nel dì 23 di dicembre. Fu dunque
convenuto che coll'investitura imperiale
resterebbe il duca signore dello Stato
di Milano, con obbligarsi, in isconto delle
spese fatte, di pagare a Cesare in un anno
quattrocento mila ducati d'oro, ed altri
cinquecento mila in dieci anni avvenire,
restando in mano di esso Augusto il castello
di Milano e Como, da restituirsi
al duca come fossero fatti i pagamenti
del primo anno. Nondimeno Pavia fu
assegnata ad <i>Antonio da Leva</i>, da godere
sua vita natural durante. Grande allegrezza
avrebbono fatto i popoli dello
smunto ducato di Milano per tal concordia,
che pareva il fine de' loro immensi
guai, se il duca, per mettere insieme
tanto oro, non fosse stato costretto a
maggiormente affliggerli con gravissimi
taglioni ed imposte. Avvenne in questi
tempi che l'esercito cesareo, già ridottosi
in Ghiaradadda, e intento a divorar
quelle terre, per non saper come vivere,
appena intese o trattarsi o conchiuso
l'accomodamento delle differenze del
duca coll'imperadore, che, alzate le bandiere,
volò alla volta di Milano, con intimare
a quel popolo, che se in termine
di quindici dì non soddisfaceva per le
paghe loro da tanto tempo dovute, saccheggierebbero
la città, e farebbono prigion
ciascheduno, e che intanto si somministrassero
loro gli alimenti. Rimasero
di sasso gl'infelici Milanesi a queste minaccie,
arrivate in tempo che speravano
di respirare. Contuttociò, mostrando di
fare ogni sforzo per raunar danaro, spedirono
nel medesimo tempo i loro oratori
all'imperadore, esponendogli le lor
miserie, e il pericolo che lor soprastava.
Provvide egli immantenente al disordine,
coll'inviar gli Spagnuoli e i Tedeschi ad
unirsi coll'esercito di Toscana, e facendo
cassare il resto di quelle truppe, cosicchè
nello Stato di Milano non rimasero
se non i soldati di presidio nelle fortezze.
</p>

<p>
Similmente si concordarono, per
non poter di meno, anche i <i>Veneziani</i>
<span class="pagenum" id="Page_474">[474]</span>
coll'imperadore, con obbligo di restituire
a lui tutte le terre da loro occupate nel
regno di Napoli, e al pontefice Ravenna
e Cervia; siccome ancora di pagare ad
esso augusto per vecchie e nuove ragioni
trecento mila ducati d'oro in varie rate,
con altri patti che non importa di riferire.
Nè si dee tacere che sul fine di novembre
giunto a Bologna anche <i>Federigo
marchese di Mantova</i> con nobile accompagnamento,
fu molto ben veduto ed
accarezzato dall'Augusto Carlo. Nel presente
anno terminò l'Anonimo Padovano
la sua Cronica, che manuscritta si conserva
presso di me, nel cui fine sono le
seguenti parole: <i>Qui finiscono i ragionamenti
domestici delle guerre d'Italia, cominciando
dall'anno 1508 fino al 1529,
esposti e narrati da chi s'è trovato presente
al più delle sopradette faccende</i>. Fu
ad inchinare eziandio il pontefice e l'imperadore,
<i>Francesco Maria duca</i> d'Urbino;
e in considerazione de' Veneziani, dei
quali era generale, ricevè buona accoglienza.
Era allora la città, per altro assai
grande, di Bologna sì piena di gran
signori e di nobiltà forestiera, che sembrava
una fiera continua, e si faceva alle
pugna per ritrovare albergo. Gran solennità
ivi fu fatta nel giorno del Natale del
Signore, avendo i Bolognesi fabbricato un
mirabil ponte di legno, per cui dal palazzo
discese tutta quella gran corte alla
basilica di San Petronio. Stabilissi poi
nel dì 25 di dicembre una lega perpetua <span class="fnote">[Du-Mont, Corp. Diplomat.]</span>
per la sicurezza della tranquillità
d'Italia fra <i>papa Clemente VII, l'imperador
Carlo V, Ferdinando re d Ungheria, la
repubblica di Venezia</i> e il <i>duca di Milano</i>,
in cui furono ancora compresi il <i>duca di
Savoia</i>, i <i>marchesi di Monferrato</i> e di <i>Mantova</i>,
e lasciato luogo al <i>duca di Ferrara</i>
di entrarvi, quando seguisse accordo fra
il papa, l'imperadore e lui. Ma di questa
tranquillità non godeva Firenze assediata,
o piuttosto bloccata, dall'esercito imperiale
e pontifizio, che, secondo l'uso delle
<span class="pagenum" id="Page_475">[475]</span>
guerre, infiniti danni inferiva a quel distretto.
Maggiormente poi crebbero i
guai in quelle contrade, dacchè il pontefice,
fattosi principalmente promotor della
pace in Lombardia, acciocchè l'Augusto
Carlo potesse con più vigore continuar
la guerra contra di Firenze patria sua,
ottenne che dallo stato di Milano passassero
in Toscana circa otto mila cesarei,
con venticinque pezzi d'artiglieria. Colà
dunque si ridusse tutto il furor delle armi
con quell'esito che diremo all'anno
seguente.
</p>

<hr />
</div>

<div class="chapter">
<h2 class="hidden" id="MDXXX">MDXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXX</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Clemente VII</span> papa 8.</td>
  </tr>
  <tr>
    <td><span class="smcap">Carlo V</span> imperadore 12.</td>
  </tr>
</table>

<p>
Anche nel gennaio e febbraio dell'anno
presente continuò <i>papa Clemente</i> coll'<i>imperadore</i>
il suo soggiorno in Bologna,
perchè la vicinanza sua e dell'Augusto
monarca desse maggior calore all'impresa
dell'assediata città di Firenze. Trovavansi
i Fiorentini molto angustiati dalle
armi nemiche, e ciò non ostante risoluti
di difendere la lor libertà sino agli ultimi
estremi. Inviati a Bologna i loro ambasciatori
per tentare se potesse riuscir
qualche accordo, non ottennero udienza
dall'imperadore; e stando saldo il pontefice
in volere ristabilita la maggioranza
ed autorità precedente della casa de Medici
in quella repubblica, al che abborriva
troppo il presente governo di Firenze,
se ne tornarono come erano venuti <span class="fnote">[Guicciardini. Nardi. Varchi. Segni. Ammirati.
Giovio. Paulus de Clericis, in Annal. MSS.]</span>.
E perciocchè donno <i>Ercole d'Este</i> principe
di Ferrara, da lor preso per generale,
non potè, a cagion delle minaccie
del papa, andare in persona ad esercitar
quella carica, non lasciò per questo d'inviarvi
in sua vece il <i>conte Ercole Rangone</i>
colle sue milizie, da cui furono poi
fatte molte azioni di valore. Nel dì 19
di gennaio diedero i Fiorentini il bastone
del generalato a <i>Malatesta Baglione</i>, che
avea fatto non pochi brogli per ottenerlo.
<span class="pagenum" id="Page_476">[476]</span>
Era già formato il concerto che la coronazione
desiderata da Carlo V si avesse
a fare, secondo il rito, in Roma, e già
era stabilita l'andata colà tanto di lui
che del papa. Anzi si erano incamminati
a questo fine colà, per disporre le cose,
alcuni cardinali e prelati. Ma essendo
supravvenuti dalla Germania gagliardi
impulsi da <i>Ferdinando re d'Ungheria</i>, fratello
dell'imperadore, che aspirava ad
essere re de' Romani, e per altri urgenti
bisogni di quelle parti, l'Augusto Carlo
fece istanza di ricevere in Bologna le due
corone: al che condiscese il papa. Nel
giorno dunque 22 di febbraio nella cappella
del palazzo pontifizio ricevette esso
imperadore dalle mani del pontefice la
corona ferrea, in segno d'essere re del
regno longobardico ossia italico. Vien
descritta essa corona, portata colà da
Monza, non men dal Giovio che dal
maestro delle cerimonie del papa presso
il Rinaldi <span class="fnote">[Raynaldus, Annal. Eccl.]</span>, per un cerchio d'oro,
largo più di cinque dita, con una lamina
di ferro nel di dentro, per tenerla, a mio
credere, forte, senza che alcuno sognasse
allora quel ferro essere un chiodo della
Passion del Signore, convertito e spianato
in quella lamina. Nè alcun d'essi scrive,
che si mostrasse alcun segno di venerazione
a quella corona, come cento anni
dopo immaginò il Ripamonti nella sua
Storia di Milano. Poscia nella festa di
San Mattia, a dì 24 d'esso mese, giorno
in cui Carlo V era nato, e in cui fu fatto
prigione sotto Pavia <i>Francesco I</i> re di
Francia, si celebrò la solenne funzione
nel vasto tempio di san Petronio della
coronazion dell'imperadore, e v'intervennero
fra gli altri <i>Bonifazio marchese
di Monferrato, Francesco Maria della Rovere
duca</i> d'Urbino, ed uno de' principi
di Baviera. Ma sopra gli altri fu distinto
ed onorato <i>Carlo III duca di Savoia</i>, venuto
apposta con grandioso corteggio,
per attestare all'augusto monarca suo
cognato l'ossequio ed amor suo. Dal prelodato
maestro di cerimonie e da altri si
<span class="pagenum" id="Page_477">[477]</span>
vede descritta la coronazione suddetta,
e massimamente da fra Paolo carmelitano,
che vi era presente, e che ne' suoi
Annali MSti la dipigne come cosa veramente
magnifica. Eppure, secondo il
Guicciardini, fatta fu con concorso grande,
ma con picciola pompa e spesa: dopo
la quale niun'altra più ne ha veduto
l'Italia, giacchè gl'imperadori si sono
messi in possesso di usar senza di essa il
titolo e l'autorità degli Augusti. Solamente
accadde in quella gran funzione
che due braccia del ponte sopraccennato,
per cui si andava dal palazzo a San Petronio,
appena passato l'imperadore si
ruppero colla morte di molti della plebe.
Nel dì 2 di marzo <span class="fnote">[Annali MSti di Ferrara.]</span> arrivò a Ferrara
<i>Beatrice duchessa</i> di Savoia, che passava
a Bologna per visitar l'imperadore suo
cognato, dal quale ricevè dipoi molte
finezze ed onori.
</p>

<p>
Avea desiderato <i>Alfonso duca</i> di Ferrara
d'intervenire anch'egli alla solennità
della coronazione; ma non si potè
piegare la testa cocciuta di <i>papa Clemente</i>
a permetterlo. Tuttavia, perchè premea
forte all'augusto Carlo di non lasciar viva
la discordia del pontefice con quel principe
suo vassallo, affinchè questa non
turbasse la quiete d'Italia, ricusò di partir
da Bologna senza avervi provveduto.
Vi fu bisogno di tutta la sua pazienza
per ismuovere il duro papa. Tanto nondimeno
fece, che nel dì 2 di marzo ottenne
salvocondotto, acciocchè il duca potesse
venire a Bologna. Disputossi un pezzo
intorno alle indebite pretensioni del pontefice
sopra Modena Reggio, Rubiera e
Cotignola. Finalmente nel dì 21 marzo
fu conchiuso che si rimettesse all'imperadore
il conoscere per compromesso
le lor differenze, e che intanto le stesse
città e terre si mettessero in deposito
in mano di lui, ossia de' suoi ministri.
A questo difficilmente condiscese il duca,
e massimamente perchè si volle compresa
in esso compromesso anche Ferrara.
All'incontro, facilmente il papa vi si accordò,
<span class="pagenum" id="Page_478">[478]</span>
dacchè nel trattato di Barcellona
s'era Cesare obbligato di aiutare il papa
a ricuperar que' luoghi; ed inoltre segretamente
convenne con lui che, in caso di
conoscere più forti le ragioni estensi, non
pronunziasse laudo alcuno, ma che lasciasse,
come prima, imbrogliate le carte:
il che se facesse conoscere il papa amatore
del giusto, non io, ma altri lo deciderà.
Furono eseguite le condizioni di quello
accordo; dopo di che l'Augusto Carlo si
avviò per Modena alla volta di Mantova,
dove fu accolto con gran magnificenza
dal <i>marchese Federigo Gonzaga</i> signore
di quella città, il quale, in tal congiuntura,
a dì 25 di marzo ottenne per la prima
volta il titolo di duca da quel benignissimo
sovrano. Ed allora fu che esso imperadore
diede al duca Alfonso l'investitura
di Carpi, con ricavarne cento mila
ducati d'oro, de' quali ne toccò subito
sessanta mila. Ventilata poi con ismisurati
processi la controversia fra il papa e il
duca di Ferrara, e fatta ben esaminar
dall'imperadore, egli nel dì 21 di dicembre
dell'anno presente, mentre era in
Colonia, proferì il suo laudo favorevole
al duca Alfonso, ma con pubblicarlo solamente
nell'anno seguente 1531. Giunse
a Ferrara nel dì ultimo di settembre con
due bucentori e trenta barche <i>Francesco
Sforza duca</i> di Milano, accompagnato
dagli ambasciatori del papa, della Francia
e di Venezia; e solamente nel dì 19
di ottobre passò a Venezia, dove si portò
anche il duca di Ferrara per trattare dei
comuni interessi.
</p>

<p>
Seguitava intanto con più fervore
che mai la guerra in Toscana contro Firenze.
Non mancava gente che scusava
e compativa <i>papa Clemente</i>, autore di
essa, per le troppe ingiurie, villanie e
danni fatti da' Fiorentini a lui e alla casa
de Medici. Ma senza paragone più erano,
e soprattutto in Firenze, coloro che il
maledicevano, per vederlo sì accanito
contro la propria patria, e cagione della
desolazion di tante terre e ville del distretto
fiorentino, imputandogli a peccato
<span class="pagenum" id="Page_479">[479]</span>
ed infamia l'impiegar tanti tesori della
Chiesa romana per mantener eserciti e
manigoldi in rovina di tanti innocenti.
E tanto maggiormente ancora, perchè
tenevano per ingiustissime le sue pretensioni,
non negando i Fiorentini di ricevere
i Medici come cittadini: laddove
questi vi voleano comandar da signori;
e l'averlo fatto in addietro, siccome usurpazione,
punto non serviva a giustificar
la pretensione dell'avvenire. Però il chiamavano
un nuovo Giulio Cesare, e tiranno,
tanto più detestabile, perchè si
serviva della religione, cioè delle rendite
della Chiesa, per soddisfare ai suoi privati
mondani appetiti. Ma siffatte mormorazioni
nulla di più producevano che
l'abbaiar de' cani alla luna. Continuava
il furor della guerra, lo spargimento del
sangue, la distruzion del paese; perciocchè
se di grandi prodezze vi fece l'armata
pontificia ed imperiale, non con
minore bravura per dieci mesi si difesero
e sostennero i Fiorentini, sempre sperando
che succedessero de' miracoli o
de' casi impensati, o che, per mancanza
di paghe, si avessero a disciogliere le
forze nemiche. A me converrebbe empiere
molte carte, se volessi riferir tutte
le scaramuccie e fatti d'armi succeduti
in così lungo ed ostinato assedio. Ma basterà
solamente accennare che nel dì 2
d'agosto a Cavinana seguì una fiera battaglia
fra le genti de' Fiorentini comandate
da <i>Francesco Ferruccio</i>, valente condottier
d'armi, e buona parte dell'esercito
cesareo, a cui intervenne il generale,
cioè lo stesso <i>principe d'Oranges</i>. La
vittoria si dichiarò per gl'imperiali, e vi
rimasero estinti o sul campo, o di poi per
le ferite, circa due mila e cinquecento
Fiorentini, fra' quali lo stesso Ferruccio,
barbaramente ucciso da <i>Fabrizio Maramaldo</i>
dopo la resa. Molto nondimeno
costò ai vincitori quel fatto, perchè anche
lo stesso <i>Filiberto principe d'Oranges</i>
lasciò ivi la vita per un colpo di archibusata,
facendo quel fine che toccò a
tanti altri masnadieri intervenuti al lagrimevol
<span class="pagenum" id="Page_480">[480]</span>
sacco di Roma. Ora questo svantaggioso
fatto, la mancanza oramai divenuta
estrema delle vettovaglie, e il timore
che la città restasse esposta al sacco,
misero il cervello a partito de' Fiorentini,
concorrendovi ancora le focose esortazioni
di <i>Malatesta Baglione</i> lor generale,
che si mostrò preso da compassione verso
la pericolante città, ma più verisimilmente
spinto da segrete intelligenze con
papa Clemente. Videsi poscia che con
licenza d'esso pontefice se ne tornò il
Baglione liberamente a Perugia sua patria
a goder de' suoi beni patrimoniali,
per tacer d'altre ragioni rapportate dal
Varchi. Spedirono dunque i Fiorentini i
loro ambasciatori a <i>don Ferrante Gonzaga</i>
fratello del duca di Mantova, in cui
dopo la morte dell'Oranges era caduto
il comando dell'esercito imperiale, e nel
dì 12 d'agosto si conchiuse l'accordo,
rapportato da Jacopo Nardi, dal Varchi
e da altri scrittori; del quale altro non
accennerò io, se non che fu rimesso allo
imperadore di regolar fra quattro mesi
la forma del governo di Firenze, benchè
vi si dica ancora che tal regolamento
avea da dipendere dal papa. Obbligaronsi
i Fiorentini di pagare all'armata cesarea
ottanta mila ducati d'oro, dopo avere
spesi più milioni in questa guerra, e patite
incredibili desolazioni ne' loro Stati.
Appresso fu formato in Firenze un nuovo
magistrato, tutto di parziali della casa
de Medici, che poco tardarono a far uscire
di vita sei de' principali difensori della
libertà, e a confinare altri non pochi, e
fecero disarmare il popolo. Se ne andò
anche Malatesta Baglione, ma con lasciar
in Firenze il nome di traditore; sopra
che è da vedere il Varchi. Pagato che fu
il danaro pattuito, restò libero dal divoratore
esercito quel sì maltrattato paese,
a riserva del presidio mandato a Firenze.
Uscì poscia nel dì 28 d'ottobre di questo
anno un solenne decreto dell'imperadore <span class="fnote">[Du-Mont, Corps Diplomat.]</span>,
in cui dichiarò capo della repubblica
fiorentina <i>Alessandro de Medici</i>
<span class="pagenum" id="Page_481">[481]</span>
(a cui il papa avea comperato il titolo di
duca della città di Penna), e i di lui figli
e discendenti, e, in mancanza di essi, uno
della casa de Medici. Stranamente si dolsero
dipoi, ma in segreto, i Fiorentini
di siffatta decisione o investitura, come
quella che chiaramente stabiliva l'autorità
cesarea sopra Firenze e sopra il suo
Stato, che per tanti anni addietro non
era stata ivi esercitata nè riconosciuta.
Ed ha ben saputo prevalersene a' dì nostri
la corte imperiale, per disporre a sua
voglia dell'ameno paese della Toscana.
Questo bel servigio fece papa Clemente
VII alla patria sua; laonde sempre
più si lagnò quel popolo dell'avversa
fortuna, costretto a fare il latino con
tanti svantaggi e danni, i quali per la
maggior parte avrebbe risparmiato, se si
fosse indotto a farlo prima della guerra.
</p>

<p>
Quanto a <i>papa Clemente</i>, dappoichè
fu partito da Bologna l'Augusto Carlo,
anch'egli nell'ultimo giorno di marzo si
inviò alla volta di Roma, dove pervenne
nel dì 9 d'aprile. Per tutto il tempo che
durò l'assedio di Firenze, gran battaglia
fecero nel di lui cuore l'ansietà di vincere
quella pugna, il timore che la lunghezza
o altro sconcerto guastasse l'impresa;
oltre alle tante cure per somministrar
somme immense di danaro, e un
batticuore continuo che Firenze presa
andasse a sacco. Gli sopravvenne poi
un'incredibil gioia, allorchè intese terminata
con pacifico accordo la tragedia,
e nella forma ch'egli appunto sospirava.
Poco nondimeno tardò a cangiar le sue
allegrie in una somma afflizione pel nuovo
flagello che nel presente anno si scaricò
addosso alla tanto battuta città di
Roma, che appena cominciando a respirare
dai gravissimi guai del sacco, si trovò
immersa in un'altra non minore sciagura.
Era ito il pontefice a diporto ad
Ostia nell'autunno di quest'anno, quando
eccoti aprirsi, per così dire, le cateratte
del cielo, e cadere per più giorni una sì
dirotta e continua pioggia, che i fiumi
tutti in quelle parti, e specialmente il
<span class="pagenum" id="Page_482">[482]</span>
Tevere, sopra modo gonfiati, traboccarono
fuori dal letto loro. A riserva di
pochi luoghi, ne restò inondata tutta Roma,
e con tale altezza d'acqua, che assaissime
persone ivi perderono la vita,
vi rovinarono molti pubblici e privati
edifizii, s'empirono di acqua tutti i sotterranei,
tutti i fondachi e le botteghe,
con perdita d'innumerabili merci, vettovaglie
e bestiami. Memoria non v'era
che tanti danni avesse mai recato l'escrescenza
del Tevere, sicchè fu creduta
la gran perdita, che allora avvenne, non
inferiore alla precedente del sacco di
Roma. Trovandosi allora, come dicemmo,
il papa in sito, dove non potea ricevere,
per cagion di questo diluvio, gli
alimenti, prese il partito di ritirarsi a
Roma; e con gran pericolo suo e di tutta
la sua corte cavalcando, sempre coll'acqua
alla pancia de' cavalli, pervenne alla
città. Ma volendo passare al palazzo pontifizio,
trovò tutti i ponti o fracassati (fra i
quali quel di Sisto) oppure coperti d'acqua;
nè parimenti restandogli maniera
di entrare in castello Sant'Angelo, fu
necessitato a ricoverarsi a monte Cavallo
a Sant'Agata, finchè tornassero le acque
al consueto lor letto. Vi tornarono ben
esse, ma il lezzo e puzzo lasciato in tanti
siti sotterranei, si tirò poi dietro una gran
pestilenza, cioè mali sopra mali. Poco
nondimeno profittò di siffatti avvisi il pontefice,
e lasciando piagnere chi volea,
continuò i suoi disegni politici pel sempre
maggiore ingrandimento e lustro di sua
casa. Io non so come questa fiera inondazione
venga rapportata nel novembre
dell'anno seguente nella Storia del Segni.
Sarà un errore di stampa. Il Surio,
fra Paolo carmelitano ed altri ne parlano
all'anno presente. Il Varchi la mette nei
primi giorni d'ottobre, e con lui vanno
d'accordo gli Annali manuscritti di Ferrara.
E tal notizia vien poi messa fuor
di dubbio dalle memorie in marmo esistenti
in Roma, e riferite da Andrea Vettorelli.
Nè si dee omettere che nel marzo
di quest'anno l'<i>Augusto Carlo</i> investì
<span class="pagenum" id="Page_483">[483]</span>
delle isole di Malta e del Gozo l'inclita
religione de' cavalieri gerosolimitani dello
Spedale, dinanzi chiamati i cavalieri di
Rodi, e i quali ne presero il possesso,
con formar ivi uno inespugnabil baluardo
in difesa del nome cristiano contra
de' Turchi e Mori. Lo strumento imperiale
si vede dato in Castelfranco nel
dì 24 di marzo. Come ciò sia, lascerò
che altri lo insegni, potendosi di qui argomentare
che Cesare in quel giorno, e
non già nel dì 22, si movesse da Bologna.
Ma il dì 22 è assai specificato nel
Diario riferito dal Rinaldi, e nel dì 25
l'imperadore si trovava in Mantova. Anche
gli Annali manuscritti di Ferrara ci
assicurano ch'egli si partì da Bologna
nel dì 22 di marzo.
</p>

<hr />
</div>

<div class="chapter">
<h2 class="hidden" id="MDXXXI">MDXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Clemente VII</span> papa 9.</td>
  </tr>
  <tr>
    <td><span class="smcap">Carlo V</span> imperadore 13.</td>
  </tr>
</table>

<p>
Malveduta era dai sovrani dell'Europa
l'unione in <i>Carlo V</i> della dignità
imperiale colla potente monarchia di
Spagna. Oltracciò, i Tedeschi, allorchè
esso Augusto dimorava in Ispagna, mormoravano
per tanta di lui lontananza;
e un'egual sinfonia s'udiva fra gli Spagnuoli,
quand'egli si tratteneva in Germania.
Il perchè egli prese la risoluzion
di quetare in qualche maniera le gelosie
e doglianze altrui, col far conoscere non
durevole l'unione di quelle due monarchie.
Adunque nel dì 5 di gennaio del
presente anno in Colonia col consenso
degli elettori dichiarò re de' Romani <i>Ferdinando</i>
suo fratello, re d'Ungheria e
Boemia, il quale poscia nel dì 11 d'esso
mese fu solennemente coronato in Francoforte.
Benchè avesse l'Augusto Carlo
proferito nell'anno precedente il suo
laudo intorno alle differenze del papa col
duca di Ferrara, pure per varii riguardi,
cioè per le segrete mine dei ministri
pontifizii, ne andò differendo la pubblicazione.
Seguì finalmente questa nel dì
21 d'aprile dell'anno presente, in cui
<span class="pagenum" id="Page_484">[484]</span>
furono dichiarate nulle le pretensioni romane
sopra Modena, Reggio e Rubiera,
terre chiaramente appartenenti al sacro
romano imperio, e non già porzioni dell'esarcato
di Ravenna, come contro la
chiara verità allora si pretendeva; e ne
fu confermato il dominio al duca Alfonso
suddetto. Venne anche obbligato il papa
a dargli l'investitura del ducato di Ferrara,
come Stato spettante alla Chiesa
romana. In esso laudo essendo stato
condannato il duca a pagare cento mila
ducati d'oro alla camera apostolica, non
tardò egli a spedire a Roma i suoi ministri
coll'esibizion di danaro. Ma Clemente,
a cui non dovea parer giusto se
non quello ch'era conforme a' suoi desiderii,
non solamente rifiutò quell'oro,
ma neppure volle accettare il laudo.
Troppo a lui scottava il restar separate
dallo Stato ecclesiastico le città di Parma
e Piacenza; e tanto più se fosse vero
ch'egli meditasse di fare un dono di tutte
quelle città alla sua famiglia. Confessa
il Giovio che per tal cagione il papa,
per altro gran simulatore, non sapea nascondere
il suo sdegno contro di Cesare,
e che si andava lisciando la barba ora
coll'una, ora coll'altra mano, allorchè
tornava in campo questo laudo, assai
mostrando la voglia di vendicarsene,
quando avesse potuto. E certamente da
lì innanzi parve assai rivolto il suo cuore
ai Franzesi, con fare nondimeno tutto
il possibile, perchè l'imperadore non restituisse
Modena al duca. Ma, informato
esso Augusto come per parte d'esso
principe era stato soddisfatto al dovere
coll'esibito pagamento, nel dì 12 di ottobre
fece rilasciare al duca Alfonso il
possesso d'essa città e di Reggio, con
restar vive le amarezze dell'ostinato
papa contra di questo principe, il quale
fu sempre da lì innanzi costretto a star
con somma vigilanza, e a tener buoni
presidii, per guardarsi dalle già sperimentate
insidie de' ministri pontifizii.
</p>

<p>
Per attestato di Gasparo Hedione <span class="fnote">[Hedione, nelle Giunte alla Storia del Sabellico.]</span>,
<span class="pagenum" id="Page_485">[485]</span>
avea nell'anno precedente <i>Carlo III</i> duca
di Savoia, principe di gran senno e valore,
assediata la città di Ginevra, divenuta
fin d'allora, e molto più poi, nido
di eresiarchi. Seco era copiosa nobiltà,
e il vescovo di essa città, che n'era stato
cacciato. Sotto vi stette quasi un anno;
ma essendo venuti in soccorso dei Ginevrini
i cantoni svizzeri di Berna, Friburgo
e Zurigo, fu necessitato esso duca
a far pace. Per quanto si ricava dal Rinaldi <span class="fnote">[Raynaldus, Annal. Eccles.]</span>
all'anno presente, avea il papa
conceduto al prelodato duca Carlo per
questo bisogno non solamente le decime
degli ecclesiastici, ma anche di potersi
valere delle argenterie delle chiese. Ed
essendochè in quest'anno lo stesso principe
era minacciato di guerra dai cantoni
eretici, s'interessò il papa alla difesa,
promettendogli soccorso di danaro, e
scrivendo ai potentati cattolici, per trarli
in aiuto di lui. Il Guichenone, storico il
più accreditato della real casa di Savoia,
lasciò nella penna sì fatti avvenimenti.
Già dicemmo che fra tanti pensieri di
papa Clemente teneva il primato quello
dell'innalzamento e della sicurezza della
sua famiglia. Al nuovo ascendente di essa
perchè potea pregiudicare la nimicizia dei
Senesi, operò egli colle forze degli Spagnuoli,
che colà si introducesse un governo
favorevole alle sue voglie. Con ordini
segreti ancora comandò ai Fiorentini di
mandare un'ambasceria in Fiandra, per
supplicare l'imperadore d'inviare al governo
del loro Stato il <i>duca Alessandro
de Medici</i>, tuttavia dimorante in quella
corte, e destinato genero d'esso Augusto
colla promessa di <i>Margherita</i> sua figlia
naturale, di età non per anche nubile.
Se di buona voglia il popolo fiorentino
ubbidisse, nol saprei dire. Furono benignamente
bensì esauditi da quel monarca.
Venne dunque Alessandro, e nel
dì 5 di luglio entrò in Firenze, accolto
coi festosi suoni delle bombarde, e andò
a riposare nel palazzo de' Medici. Seco
era <i>Giovanni Antonio Mussetola</i> ambasciatore
<span class="pagenum" id="Page_486">[486]</span>
cesareo, il quale nel dì seguente
nella gran sala sfoderò il decreto imperiale
in favor del duca Alessandro, con
intonare all'assemblea de' magistrati, che
quanto di male non avea fatto nè facea
l'invittissimo Carlo a Firenze, e quanti
privilegii lasciava al loro popolo, tutto
doveano riconoscere dal medesimo Alessandro,
il quale aveva trovata tanta
grazia negli occhi dell'Augusto sovrano.
Letta fu la dichiarazione o diploma, ed
accettata con giuramento da tutti, e successivamente
si fecero fuochi ed altri
segni di giubilo per tutta la città. Ma
perciocchè tanto in esso diploma, quanto
nella concione del Mussetola, non s'udì
mai il nome di libertà, per concerto fatto
col papa, perciò si guardavano l'un l'altro
in volto i Fiorentini. Molti v'erano,
a' quali cadeano lagrime d'allegrezza,
perchè scorgeano trovato un ripiego, per
quetare e frenar le discordie di quel popolo,
stato sempre involto in gare e sedizioni
in addietro. Ma i più spargevano
lagrime di rabbia, al mirare in quel dì
spenta la loro antica libertà. Convenne
poi nel seguente ottobre inviare oratori
all'imperadore per ringraziarlo dell'incomparabil
dono loro fatto nel dare per
capo alla repubblica un sì singolar personaggio,
come era il duca Alessandro.
Dove terminasse poi questo titolo di capo,
lo vedremo all'anno seguente. Era in
questi tempi marchese di Monferrato <i>Bonifazio</i>
figlio di <i>Guglielmo</i>, giovane di
grande aspettazione, specialmente addestrato
in tutti le arti cavalleresche. Andando
egli un giorno a caccia sopra un
generoso cavallo, a tutta carriera seguitava
non so qual fiera. Cadde il cavallo,
e con tal empito balzò di sella l'infelice
principe, che si ruppe il collo, e restò
morto sulla terra. Gran pianto fu per
questo fra i sudditi suoi, che lo amavano
a dismisura. Dovette scartabellar poco
il conte Loschi, allorchè scrisse che questo
principe era morto nel 1518, correndo
colla lancia all'incontro di un altro
di pari età sopra un feroce corsiero. Vivea
<span class="pagenum" id="Page_487">[487]</span>
allora <i>Gian-Giorgio</i> suo zio paterno,
che portava l'abito ecclesiastico, godendo
una pingue abbazia, non so se di Bremide
o di Lucedio. Rinunziò quel benefizio,
ed assunse il governo di Monferrato.
Restavano tuttavia in quella nobilissima
famiglia due principesse figlie del <i>marchese
Guglielmo</i>, e sorelle del defunto Bonifazio,
cioè <i>Margherita</i> ed <i>Anna</i>. Tanti maneggi
fece <i>Federigo duca</i> di Mantova, che
gli riuscì in quest'anno di ottenere in
moglie la prima. Con gran solennità si
celebrarono quelle nozze in Casale di
Sant'Evasio; maggiori poi furono le feste
in Mantova, allorchè vi comparve questa
principessa, da cui quanto bene riportasse
la casa Gonzaga, non istaremo molto
a vederlo.
</p>

<hr />
</div>

<div class="chapter">
<h2 class="hidden" id="MDXXXII">MDXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Clemente VII</span> papa 10.</td>
  </tr>
  <tr>
    <td><span class="smcap">Carlo V</span> imperadore 14.</td>
  </tr>
</table>

<p>
Terribili movimenti di guerra furono
nell'anno presente fuori d'Italia, nè io
mi fermerò a descriverli, siccome avventure
non appartenenti all'assunto mio.
Solamente dunque accennerò che Solimano,
gran sultano de' Turchi, avea allestito
un potentissimo esercito, per invadere
il resto dell'Ungheria, e vendicarsi
dell'affronto sofferto, allorchè fu
obbligato a sciogliere l'assedio di Vienna.
Fama correa ch'egli conducesse in campo
cinquecento mila combattenti. Di
grandi iperboli forma la fama, ed anche
la storia, allorchè si tratta d'eserciti
barbarici. Carlo Augusto e Ferdinando
suo fratello, re de' Romani, d'Ungheria
e di Boemia, raunarono anch'essi delle
grandi forze per opporsi ai Barbari di
lui disegni. Per conto anche dell'Italia
furono colà spediti soccorsi. Fu chiamato
per assumere il comando di quel
possente esercito <i>Antonio da Leva</i>, quel
condottiere che, quantunque sì mal concio
per la podagra, tanti segni di prudenza
militare avea dato in Italia nelle
precedenti guerre. Seco andò ancora il
<span class="pagenum" id="Page_488">[488]</span>
<i>conte Guido Rangone</i>, già passato al servigio
di Cesare, ed amendue si applicarono
a ben provveder di difesa la città
di Vienna, minacciata di nuovo dal tiranno
d'Oriente. Dopo due giorni pervennero
colà <i>Gabriello Martinengo</i> generale
dell'artiglieria, <i>Alfonso marchese del
Vasto</i> generale della fanteria, <i>Pietro Maria
de' Rossi</i> conte di San Secondo, <i>Fabrizio
Maramaldo, Filippo Torniello, Giam-Batista
Castaldo, Marzio e Pietro Colonnesi</i>,
e finalmente <i>don Ferrante Gonzaga</i>
generale della cavalleria leggera, con
altri capitani, conducendo tutti delle
truppe spagnuole od italiane. Anche il
<i>duca di Ferrara</i> vi mandò due compagnie
di cavalli leggieri. Colà similmente
fu inviato dal papa <i>Ippolito cardinale de
Medici</i>, giovane bizzarro, più voglioso di
comandare ad eserciti, che di portar la
porpora, con trecento archibusieri e
molta nobiltà italiana. All'avviso di sì
florido apparato d'armi cristiane, Solimano,
che s'era già inoltrato perfino
nelle attinenze dell'Austria, credette più
sano consiglio non solo il non procedere
innanzi, ma il ritirarsi; e benchè
seguissero alcuni incontri, niun di essi
fu di molto rilievo. Spettacolo non di
meno degno di gran compassione, fu lo
avere il Barbaro condotti seco a Belgrado
circa trenta mila contadini ungheri
in ischiavitù. Fu inviato il prode <i>Andrea
Doria</i>, ammiraglio imperiale, colla sua
flotta in Levante a danneggiare i Turchi,
e gli riuscì di prendere a forza d'armi
le città di Corone e di Patrasso, e di
spargere un gran terrore per tutte quelle
contrade. Cessata dunque la apprensione
tanto in Germania che in Italia delle
minaccie turchesche, l'Augusto Carlo,
ritenuti solamente i necessarii presidii,
licenziò le restanti milizie, e si preparò
per calar di nuovo in Italia.
</p>

<p>
Le mire di esso imperadore erano di
tornare ad imbarcarsi a Genova, per
indi passare in Ispagna. Ma, non essendogli
ignoto il mal animo dei re di Francia
e d'Inghilterra contra di lui, con aver
<span class="pagenum" id="Page_489">[489]</span>
eglino infin trattato di muovergli
guerra, allorchè speravano di vederlo
impegnato col Turco, propose per tempo
un abboccamento con <i>papa Clemente</i>,
affin di stabilire una lega in Italia, capace
di assicurare lo Stato di Milano
da ogni tentativo de' Franzesi. Allorchè
giunse l'Augusto monarca a Conegliano
nel Friuli, fu a ricordargli l'ossequio
suo <i>Alfonso duca</i> di Ferrara, accompagnato
da ducento cavalli. Arrivò poi la
maestà sua nel dì 7 di novembre a Mantova,
dove per molti giorni si fermò,
onorata con tornei, danze, caccie ed altri
divertimenti dal <i>duca Federigo</i>. Ivi creò
poeta <i>Lodovico Ariosto</i>. Avea egli forse
bisogno di quella carta per esser tale?
Circa questi tempi venne fatto al pontefice
d'insignorirsi con inganno della città
d'Ancona. S'era quel popolo da gran
tempo sottratto all'ubbidienza da' papi, e
si reggeva a repubblica. Finse Clemente
VII dei disegni di Solimano contra di
essa città, e indusse quella cittadinanza
a fabbricare un forte bastione alla porta
di Sinigaglia. Ciò fatto, spedì loro avviso
che infallibilmente era per iscaricarsi
addosso a loro un grosso nembo di Turchi,
e mandò ad essi in aiuto <i>Luigi Gonzaga</i>,
detto Rodomonte, con trecento
fanti. Buonamente riceverono gli Anconitani
questo soccorso. Ma una notte il
Gonzaga, impadronitosi della porta e del
bastione, introdusse altri capitani ed altra
gente, di modo che fatti prigioni i
pubblici rettori, e tagliata la testa a sei
di essi, tornò quella città sotto il dominio
della Chiesa romana. Furono poi
spogliati dell'armi que' cittadini, e il
papa ordinò che si fabbricasse una fortezza
nel monte di San Ciriaco. Essendo
giù calato in Italia l'imperadore, secondo
il concerto <i>papa Clemente</i> nel dì 18 di
novembre si mise in viaggio alla volta
di Bologna, dove arrivò nel dì 8 di dicembre.
A quella città giunse dipoi <i>Carlo
V</i>, dopo essere stato a Modena, dove
dal duca di Ferrara avea ricevuto uno
splendido trattamento. Seco era <i>Alessandro
<span class="pagenum" id="Page_490">[490]</span>
de Medici</i>, ito già ad inchinarlo in
Mantova. Il Panvinio, che scrisse andato
parimente il papa a visitar l'imperadore
in Mantova, non ben esaminò questa
partita. Grande onore fu fatto a Cesare
da' Bolognesi e dalla corte del papa. Nel
dì 19 del mese suddetto pervenne per
Po a Ferrara <i>Francesco Sforza</i> duca di
Milano insieme col duca d'Albania, e
dopo qualche giorno passò anch'egli a
Bologna, per intervenire ai negoziati che
ivi si aveano a tenere, e si pubblicarono
solamente nell'anno seguente.
</p>

<p>
Quanto alle cose di Firenze, tuttochè
quel popolo conoscesse come estinto lo
antico suo libero governo, pure fin qui
se n'era conservata qualche apparenza
colla creazione de' magistrati. Ma il pontefice,
che volea fissare il chiodo alla
grandezza e sicurezza della sua casa, attese
in quest'anno a stabilir sodamente
il principato assoluto del <i>duca Alessandro</i>
in quella città. Nè gli mancavano adulatori
e parziali, e di coloro eziandio che
giudicavano con buona intenzione essere
ciò il meglio per un popolo sempre
sedizioso e quasi diviso ne' tempi addietro
ed amante di novità. Fu dunque
creato un magistrato, in cui spezialmente
ebbero autorità <i>Francesco Guicciardini</i>
lo storico e <i>Braccio Valori</i>, bene informati
de' voleri del papa; e questi decretarono
che da lì innanzi cessasse il nome
della signoria, e che Alessandro de Medici
fosse fatto duca della repubblica, con
autorità piena, quanto si può dare ad
un principe, per succedere in questo
grado anche i suoi figli e discendenti legittimi.
E, mancando questi, passasse il
governo nella stirpe di Lorenzo di Pier
Francesco de Medici. Perciò nel dì primo
di maggio ad Alessandro fu dato il grado
di signore, di duca e di assoluto principe,
con pubblica solennità, fra i viva
del popolo e col rimbombo delle artiglierie,
le quali senza palle ferivano il
cuore di chiunque deplorava la perdita
dell'antica libertà. Così fecero gli antichi
Romani, allorchè la lor signoria passò in
<span class="pagenum" id="Page_491">[491]</span>
mano di Cesare e d'Augusto; e, ad imitazion
loro, anche i Fiorentini si andarono
accomodando al giogo imposto ad essi
dall'altrui violenza. Formò il duca Alessandro
da lì innanzi una guardia di mille
soldati per sua sicurezza. Fu anche disegnata
una fortezza per tenere in freno
quel popolo, a cui già erano state tolte le
armi. Per attestato del Giovio, immaginò
più d'uno che se i <i>Veneziani</i> avessero voluto
congiungere la loro armata navale,
consistente in sessanta galee, con quella
di <i>Andrea Doria</i>, composta di quarantotto
galee e di trentacinque navi da trasporto,
sarebbe stato agevole non solo il
rompere la flotta turchesca, in cui si
contavano settanta galee mal provvedute
di milizie e di attrezzi, ma anche il conquistare
la città di Costantinopoli. E ciò
perchè il Doria, oltre alle sopraddette
conquiste, s'era anche impadronito delle
fortezze dei Dardanelli, e Solimano avea
lasciata Costantinopoli spogliata di ogni
presidio. Ma costa pur poco il far dei
castelli in aria. I Veneziani, molto ben
persuasi che i giuramenti e la fede si
debbono mantenere anche agl'infedeli e
barbari stessi, stettero saldi in voler osservare
i capitoli della pace tanti anni
prima stabilita col Turco.
</p>

<p>
Dacchè saltò fuori l'eresia di Lutero,
che aprì il varco a tante altre eresie
nel Settentrione, con uno scisma il più
deplorabile che mai abbia patito la Chiesa
di Dio, tutti i buoni cominciarono a desiderare
un concilio generale che riformasse
i gravi abusi introdotti nella stessa
Chiesa. Specialmente se ne faceva istanza
in Germania, con rappresentare i molti
aggravii, de' quali si doleva forte la loro
nazione. Ne faceano istanza anche i protestanti,
ma con condizioni disconvenevoli
all'autorità della Chiesa cattolica. Egli è
ben lecito il credere, che se di buona
ora si fosse convocato, secondo il costume
inveterato della religion cristiana, un
sì fatto concilio, e si fosse provveduto
a' tanti disordini che allora correano, e
a' quali rimediò poscia il troppo tardi,
<span class="pagenum" id="Page_492">[492]</span>
ma pure una volta raunato, concilio di
Trento, non sarebbe stato sì grande lo
squarcio della religione che tuttavia sussiste.
<i>Papa Leone X</i> applicato alle guerre,
nulla ne fece. Se avesse goduto più lunga
vita il buon <i>papa Adriano VI</i>, l'avrebbe
fatto. Succeduto a lui <i>Clemente VII</i>, fu
distratto anch'egli dalle sue politiche
e guerriere applicazioni; e quantunque
l'<i>Augusto Carlo V</i> ne facesse più istanze,
e massimamente in quest'anno col medesimo
papa in Bologna, pure nulla mai
si conchiuse. Pensano il Guicciardini ed
altri che Clemente vi abborrisse per timore
che ne scapitasse la corte romana,
e che troppo si venisse a tagliare; e
quando anche consentiva, proponeva di
tenere esso concilio in Roma, o Bologna,
o Piacenza, città del suo dominio,
acciocchè sempre restasse a lui la briglia
in mano. Ma ch'egli non nutrisse questa
avversione, e che s'interponessero varie
altre difficoltà alla convenzion d'esso
concilio, si può vedere nella celebre Storia
del concilio di Trento, composta dal
cardinale Pallavicino. Comunque fosse,
certo è che, vivente esso pontefice, il
concilio generale restò confinato ne' soli
desiderii di chi compiagnea le piaghe
della religione e della Chiesa, e che a man
salva seguitarono, anzi crebbero, i precedenti
sconcerti in danno della religione
cristiana.
</p>

<p>
In questo medesimo anno sul fine di
agosto seguì un grave scandalo in Parma.
Gran tempo era che gli ecclesiastici per
quasi tutte le provincie erano caricati
di decime: gravezze giuste, allorchè si
trattava di adoperare il danaro in difesa
della cristianità contra de' Turchi o degli
eretici; ma non già tali, qualora avea da
servire l'aggravio del clero alle guerre
private de' papi e de' monarchi cristiani.
Davasi poi in appalto la riscossione di
queste decime a varie persone, le quali,
volendo anch'esse profittare, usavano
rigori eccessivi, con esigere ancora i
frutti delle decime non pagate. Informato
dunque Vincenzo Cavina, canonico imolese,
<span class="pagenum" id="Page_493">[493]</span>
e commissario del papa, che a' suoi
coadiutori in Parma era stato impedito
l'attaccare i cedoloni al duomo per l'esazion
delle decime di due anni, e di tutti
i frutti, se n'andò tutto in collera a quella
città. Ma, in voler esporre essi cedoloni,
saltarono fuori i preti, e con esso loro si
unì il popolo. Essendo egli fuggito nel
palazzo, fu gittata a terra la porta, e il
misero a furia di popolo restò da tante
ferite trucidato, che non appariva in lui
forma d'uomo. Egli è da credere che
per tale eccesso fosse posto a Parma l'interdetto,
siccome nel dì 17 d'ottobre del
1530 il papa l'avea posto in Ferrara,
perchè renitente era il clero a pagar le
decime, gastigando in questa maniera
gli innocenti secolari per li mancamenti
dei cherici. In Modena poi nello stesso
anno nel dì 3 di marzo predicando
fra Francesco da Castelcaro de' Minori
osservanti nel duomo, pubblicò un breve,
scritto dal Signor nostro Gesù Cristo a
tutti i Cristiani: <i>Datum in paradiso terrestri,
a creationis mundi die sexto, pontificatus
nostri anno aeterno, confirmatum et
sigillatum die Parasceves in montes Calvariae</i>,
ec. In questo breve il Signore approva
e conferma con autorità divina la
regola di essi frati minori osservanti,
conchiudendo infine colla seguente clausola:
<i>Nulli ergo omnino hominum liceat
hanc paginam nostrae confirmationis</i>, ec.
Tommasino Lancilotto ebbe la fortuna
d'impetrar copia di questo mirabil breve
da quel buon religioso, e come una gemma
l'inserì nel suo Diario manuscritto
della città di Modena. <i>O tempora! o
mores!</i>
</p>

<hr />
</div>

<div class="chapter">
<h2 class="hidden" id="MDXXXIII">MDXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Clemente VII</span> papa 11.</td>
  </tr>
  <tr>
    <td><span class="smcap">Carlo V</span> imperadore 15.</td>
  </tr>
</table>

<p>
Mentre si trattenevano nel verno di
quest'anno in Bologna <i>papa Clemente</i> e
l'<i>Augusto Carlo</i>, continui ragionamenti e
congressi seguirono fra loro. Tre principalmente
furono i punti che si dibatterono:
<span class="pagenum" id="Page_494">[494]</span>
cioè quello del concilio, intorno al
quale altro io non intendo di parlare. Il
secondo era che, sapendo l'imperadore
come il pontefice avea de' segreti maneggi
per collocare <i>Caterina de Medici</i>, figlia
legittima di <i>Lorenzo de Medici</i> il giovane,
già duca d'Urbino, nè piacendogli questo
attaccamento del pontefice alla corona
di Francia, per sospetto che, in occasione
del progettato matrimonio, si manipolasse
qualche trama in favor de' Franzesi
e in danno de' suoi Stati in Italia;
gran premura fece perchè Caterina si
desse per moglie a <i>Francesco Sforza duca</i>
di Milano. Ma s'andò sempre schermendo
il papa, in guisa che rimasero vane le
batterie di Cesare sopra questo punto. Il
terzo e più importante era di formare una
lega in Italia, per assicurarsi che niuna
potenza straniera ne turbasse la quiete,
e che specialmente non fosse molestata
Genova, nè il duca di Milano. Furono invitati
a questa lega i Veneziani; ma concorsero
in loro delle ragioni di non far
nuove leghe, esibendosi di mantener le
vecchie. Anche al duca di Ferrara furono
fatte somiglianti istanze; ed egli opponeva,
che avendo il pontefice rigettata
ogni concordia con lui, era obbligato a
tener buoni presidii per difendere il proprio,
senza poter pensare a spendere per
la difesa altrui. Fece quanto potè l'imperadore
per troncare la discordia suddetta;
ma avea che fare con un <i>pontefice</i>
che solamente s'induceva a perdonare a
chi era più potente di lui. Però altro non
potè carpire da papa Clemente se non
la promessa di non offendere il duca per
diciotto mesi avvenire. Pertanto si conchiuse
la lega suddetta fra il pontefice,
l'<i>imperador Carlo, Ferdinando re</i> de' Romani,
il <i>duca di Milano</i>, il <i>duca di Ferrara,
Genovesi, Sanesi</i> e <i>Lucchesi</i>; e a tutti
proporzionatamente venne assegnata la
quota della contribuzione, per mantenere
un esercito, di cui fosse capitan generale
<i>Antonio da Leva</i>. Compresi furono
in essa anche il <i>duca di Savoia</i> e
quel di <i>Mantova</i>, e tacitamente ancora i
<span class="pagenum" id="Page_495">[495]</span>
<i>Fiorentini</i>. Fu poi essa solennemente
pubblicata nella festa di San Mattia di
febbraio.
</p>

<p>
Ebbe Clemente VII la consolazione
in questi tempi di veder comparire in
Bologna un'ambasciata di <i>Giovanni re di
Portogallo</i>, che gli portò anche una lettera
del re di Etiopia, appellato <i>Davide</i>,
il quale mostrava desiderio di unire quella
vasta cristianità meridionale alla Chiesa
romana. A nome d'esso re venne anche
<i>Francesco Alvarez</i> prete portoghese, quel
medesimo di cui abbiamo una gustosa
Relazione de' paesi e costumi di que' popoli
cristiani, che oggidì niuna comunicazione
hanno cogli Europei, perchè
stretti dai Turchi, dai Gallani e da altri
infedeli. Era creduto allora che il prete
Janni, mentovato da Marco Polo, altro
non fosse che il suddetto re dell'Etiopia.
Le lettere d'esso re David, della regina
moglie e del principe figlio, siccome ancora
l'ubbidienza da essi prestata al
romano pontefice, si leggono negli Annali
Ecclesiastici del Rinaldi. Ma così
bell'apparato andò poi a finire in nulla;
e a' nostri tempi non solo unione alcuna
non passa fra la Chiesa romana e quei
cristiani, macchiati di qualche eresia,
ma v'ha pubblica nemicizia. Terminati i
sopraddetti affari l'Augusto Carlo V,
nell'ultimo giorno di febbraio, prese
congedo dal papa, e s'inviò a Pavia, dove
giunto, si fermò alcuni giorni con <i>Antonio
da Leva</i>. Di là passato a Genova, ed imbarcatosi
sulle galee di Andrea Doria,
fece poi vela alla volta di Spagna, portando
seco de' non lievi sospetti dell'animo
del papa verso di sè. Nel dì 10 di
marzo anche il pontefice mosso da Bologna,
per la Romagna e Marca si trasferì
a Roma. Già si è detto che l'amore del
nepotismo era il mobile principale nel
cuor di questo politico pontefice. L'ingrandimento
procurato al <i>duca Alessandro</i>
suo nipote, colla depression della
repubblica fiorentina, non pareva a lui
durevole. Per ben assicurarlo avea già
ricavata parola da Cesare che sarebbe
<span class="pagenum" id="Page_496">[496]</span>
data in moglie ad Alessandro <i>Margherita</i>
figlia naturale di esso Augusto, la quale
appunto in quest'anno, essendo in età di
dodici anni, fu mandata da Carlo suo padre
a Napoli, per essere educata dalla
moglie di <i>don Francesco di Toledo</i> vicerè,
e passando per Firenze, vi si fermò per
otto giorni, onorata con assaissime feste
e tripudii. Glorioso era per la casa de
Medici questo parentado; ma un più cospicuo
ne maneggiava intanto l'indefesso
pontefice, con istudiarsi di dare in moglie
ad <i>Arrigo</i> secondogenito del <i>re Francesco
I</i> e duca d'Orleans, <i>Caterina</i> figlia
legittima, siccome dissi, di <i>Lorenzo de
Medici</i>, già duca d'Urbino. Oltre al
grande cuore che si accresceva con
questi due sì riguardevoli matrimonii
alla famiglia sua, considerava il papa di
fortificare talmente, coll'appoggio di così
possenti monarchi, lo Stato del duca Alessandro,
che non potesse mai traballare.
</p>

<p>
Affin dunque d'effettuare questo insigne
negozio, determinò, senza verun riguardo
all'alta sua dignità, di passar fino
a Nizza, e, secondo il concerto fatto, di
abboccarsi ivi col <i>re Cristianissimo</i>, palliando
questo viaggio, secondo l'attestato
del Guicciardini, con dire di voler trattare
del bene della cristianità, e di mettere
nella buona via il <i>re d'Inghilterra</i>.
Pertanto, mandata innanzi la nipote Caterina
a Nizza, si mosse da Roma nel
dì 9 di settembre, e andò ad imbarcarsi
a Porto Pisano sulle galee di Francia e
di Andrea Doria. È perciocchè al <i>duca
di Savoia</i> per timore di Cesare non piacque
il congresso disegnato in Nizza fra
papa Clemente e il re Francesco, passò
esso pontefice a Marsilia, dove approdò
nel dì 11 di ottobre. È da stupire come
il Varchi, allora vivente, scrivesse seguito
il loro abboccamento in Nizza. Splendidissimo
fu il suo ingresso in Marsilia, e
crebbe la magnificenza allorchè colà
pervennero il re Cristianissimo, la <i>regina
Leonora</i> e i tre principi loro figli e le
figlie, con incredibil concorso di prelati
e baroni di tutto il regno. Vien descritta
<span class="pagenum" id="Page_497">[497]</span>
quella memorabil funzione dal carmelitano
fra Paolo ne' suoi Annali manoscritti,
e in parte dall'annalista pontifizio
Rinaldi e dal Giovio. La conclusione fu
che ivi si celebrarono con somma pompa
le nozze di Caterina de Medici, per la
cui dote si obbligò il pontefice di pagare
cento mila scudi d'oro in contanti, oltre
alla cessione degli Stati posseduti in
Francia dalla madre di Caterina, i quali
rendeano circa dieci mila ducati d'oro
l'anno. Si legge presso il Du-Mont lo
strumento di esso matrimonio, stipulato
nel dì 27 d'ottobre dell'anno presente.
Grandiosi spettacoli, sontuosi conviti
ed altri splendidi divertimenti per
trenta giorni tennero ivi in gran festa
quella corte e città; e quattro cardinali
furono creati ad istanza del re Cristianissimo.
Finalmente, partitosi il papa da
Marsilia nel dì 12 di novembre, solamente
nel dì 10 di dicembre entrò in
Roma, tutto contento di sè medesimo,
per aver condotta la famiglia sua tanto
inferiore ad imparentarsi coi monarchi
primarii della cristianità. Comune voce
fu, siccome abbiamo dal Guicciardini,
dal Belcaire e dal Varchi, che trattasse il
re di Francia dell'acquisto del ducato di
Milano: al che inclinasse anche il pontefice,
per darlo al <i>duca d'Orleans</i>, divenuto
marito della nipote. Ma queste verisimilmente
furono dicerie di que' che fanno
con gran facilità gl'interpreti dei gabinetti
de' principi; perchè il solo papa
trattò sempre secretamente col re degli
affari, e questi rimasero sigillati nel
cuor loro e de' soli loro fidati ministri.
E quando pur fosse vero, più tempo non
restò al pontefice per eseguir siffatti disegni.
</p>

<p>
Si è fatta menzione altrove dell'abbate
di Farfa, cioè di <i>Napoleone Orsino</i>, uomo
facinoroso, condottier d'armati, e famoso
più per le sue iniquità che pel suo valore.
Costui nell'anno presente, volendo ricuperare
le castella di sua giurisdizione, fece
una massa de' suoi amici e soldati in Narni
e Spoleti, e con essi andò a impossessarsi
<span class="pagenum" id="Page_498">[498]</span>
degli Stati paterni. Ebbero fortuna
di salvarsi a Roma <i>Girolamo</i> e <i>Francesco</i>
suoi fratelli, lasciando in preda tutti i
lor preziosi mobili all'invasore, il quale,
non contento di questo, si diede a scorrere
tutto il circonvicino paese con ruberie,
e con far prigione chiunque potea
pagar le taglie. A lui ancora riuscì di
aver nelle mani Girolamo suo fratello,
e di carcerarlo in Vicovaro. Per queste
violenze fece ricorso a <i>papa Clemente</i>
sua matrigna, cioè <i>Felice</i> figlia di <i>Giulio
II</i>, e già moglie di <i>Gian-Giordano Orsino</i>,
ed impetrò ch'egli spedisse l'esercito
pontificio contro d'esso abbate di
Farfa. V'ha chi scrive che <i>Luigi Gonzaga</i>,
soprannominato Rodomonte, nello
assedio di Viscovaro, colpito da una
archibusata, ivi lasciò la vita, e in suo
luogo al comando succedette <i>Giulio Acquaviva
duca</i> d'Atri, il quale stabilì
tra i fratelli un accordo. Ma, se non falla
Alessandro Sardi nella sua Storia manoscritta,
si trova vivente questo medesimo
Gonzaga nelle guerre di Piemonte
dell'anno 1537. Ritirossi l'abbate di Farfa
a Venezia, e di là passò in Francia,
ed allorchè papa Clemente fu in Marsilia,
coll'interposizione del re Cristianissimo
ottenne il perdono dalla santità sua. Tornato
poscia a Roma, perchè contro il
suo volere data fu in moglie una sua
sorella ad un principe napoletano, mentre
essa era condotta a Napoli, con alquanti
suoi sgherri andò per rapirla. Se
ne avvide Girolamo suo fratello, che accompagnava
la sposa con trenta uomini
a cavallo; e andatogli incontro, con molte
ferite gli tolse la vita, continuando
poscia il suo viaggio a Napoli. Gran tempo
era che in Ferrara veniva magnificamente
trattata dal duca Alfonso <i>Isabella</i> già
regina di Napoli con <i>Giulia</i> sua figlia.
Tanto si adoperò esso duca, che conchiuse
il matrimonio di questa sventurata
principessa infante con <i>Gian-Giorgio
</i>novello marchese di Monferrato: e lo
sposalizio fu fatto nella città suddetta a
dì 29 di marzo. S'inviò essa a dì 3 di
<span class="pagenum" id="Page_499">[499]</span>
aprile alla volta di Casale; ma nel dì 30
d'esso mese Gian-Giorgio, sorpreso da
un parossismo, terminò le allegrezze nuziali
e la vita; e, secondo gli Annali manoscritti
di Ferrara, che ciò raccontano,
<i>si scoprì che era morto di veleno</i>. Altri
nondimeno scrissero che da gran tempo
languiva la sua sanità, e però è facile
che mancasse di morte naturale: al che
forse contribuì anche il suo matrimonio.
Mancò in questo principe quel ramo
della nobilissima imperial casa Paleologa,
che già vedemmo portato da Costantinopoli
al possesso del Monferrato; e non
avendo egli lasciata successione maschile,
i ministri cesarei presero il possesso
di quel florido paese, finchè l'imperador
giudicasse a chi ne appartenesse il dominio.
Per la mancanza de' maschi, pretendeva
<i>Carlo duca di Savoia</i> quegli Stati.
Ma perchè quell'insigne feudo dovea forse
passar nelle femmine, fu poi, siccome
dirò a suo tempo, decretato che ne fosse
erede <i>Margherita</i> di lui nipote, moglie di
<i>Federigo duca</i> di Mantova: con che venne
la casa Gonzaga ad acquistare un
dominio di maggior estensione che il proprio
ducato. Ammalossi poi la suddetta
<i>regina Isabella</i> di passione per le disavventure
della figlia, e nel dì 18 di maggio
terminò i suoi giorni in Ferrara. Un
orrido fatto ancora avvenuto nel presente
anno merita luogo in questi Annali.
Era tornato in possesso della Mirandola
il <i>conte Gian-Francesco Pico</i> figlio di un
fratello del fu <i>Giovanni Pico</i>, cioè di chi
fu appellato la Fenice degl'ingegni, ed
avea acquistata anch'egli fama di letterato
e filosofo distintissimo ai suoi tempi,
siccome ne fan fede le Opere sue
stampate. Sopra quella nobil terra avea
delle non ingiuste pretensioni <i>Galeotto
conte</i> della Concordia, figlio di un fratello
di esso Gian-Francesco, cioè di quel
<i>conte Lodovico Pico</i> che in guerra fu
ucciso nell'anno 1509. Nella notte
del dì 15 di ottobre si mosse Galeotto
dalla Concordia con quaranta uomini
suoi, che seco portarono molte scale,
<span class="pagenum" id="Page_500">[500]</span>
Ossia che nelle fosse della Mirandola
trovasse preparata una barchetta, o che
ancor questa seco la portassero, certo è
che superate le fosse, ed applicate le scale,
senza rumore salirono le mura, e,
dopo, aver uccise tre o quattro guardie
che dormivano, passarono fino alla camera
di Gian-Francesco. Rottane la porta,
il trovarono che, udito lo strepito, si
era andato ad inginocchiare davanti una
immagine di Cristo crocefisso. Ivi crudelmente
il trucidarono: fine miserabile,
non degno veramente d'uomo sì eccellente,
il quale siccome ad un raro sapere
avea accoppiata una non minor pietà,
così avea imparato a tener ben contento
del governo suo quel popolo. La stessa
barbarie fu esercitata contra di <i>Alberto</i>
di lui figlio, giovane di grande espettazione.
Fu salvata la vita per misericordia
a <i>Paolo</i>, altro di lui figlio; ma contro
altri di quella famiglia, e fin contro le
donne inferocì l'iniquo Galeotto. Con
questa facilità s'impadronì egli di quella
quasi inespugnabile terra o città, e il
popolo nel giorno seguente, non potendo
di meno, il riconobbe pel loro signore.
</p>

<hr />
</div>

<div class="chapter">
<h2 class="hidden" id="MDXXXIV">MDXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXIV</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Paolo III</span> papa 1.</td>
  </tr>
  <tr>
    <td><span class="smcap">Carlo V</span> imperadore 16.</td>
  </tr>
</table>

<p>
Fu in quest'anno che <i>papa Clemente</i>
proferì la sentenza sua contra di <i>Arrigo
VIII</i> re d'Inghilterra, a cagione del
suo divorzio da <i>Caterina d'Austria</i> sua
legittima consorte: il che fece maggiormente
peggiorare gli affari della religione
cattolica in quel regno sotto un re perduto
dietro alle femmine e crudele. Da
molti fu lodata la costanza del pontefice
in questa controversia; ma abbondarono
ancora altri che biasimarono cotal risoluzione,
perchè riuscì troppo funesta alla
Chiesa di Dio. Gran terrore nel presente
anno si sparse per l'Italia, e massimamente
in Roma, per cagione di Ariadeno
Barbarossa, gran corsaro, e generale
dell'armata navale del sultano dei Turchi
<span class="pagenum" id="Page_501">[501]</span>
Solimano. Venendo costui di Levante
con formidabil quantità di navi
armate, passò per lo stretto di Messina,
e, dopo aver saccheggiati varii luoghi in
quelle coste, arrivò a Capri, vicino a
Napoli. Fu ben creduto che s'egli avesse
assalita essa città di Napoli, oppure Roma,
l'avrebbe sottomessa: tanta era la
costernazione di que' popoli. Diede costui
il sacco a Procida, Fondi, Terracina
ed altri luoghi, menando poi seco in
ischiavitù gran copia di poveri cristiani.
Dimorava in Fondi Giulia Gonzaga, moglie
di Vespasiano Colonna duca di Traietto
e conte di essa città di Fondi. Voce
correa che in bellezza ella superasse
tutte le altre donne d'Italia. Ne giunse la
fama sino al Barbarossa, il quale perciò
si mise in pensiero di far quella caccia
per voglia di presentare al gran signore
una sì vaga preda. Gli andò fallito il colpo.
Mentre egli con due mila Turchi
sbarcati era dietro una notte a scalare
le mura di Fondi, svegliata la giovane
duchessa, e conosciuto il pericolo, coi
piè nudi ebbe tempo di fuggire, e di salvarsi
il meglio che potè fuori della terra,
lasciando scornato il barbaro cacciatore,
il quale infierì poscia contro i poveri abitanti.
Che Giulia cadesse fuggendo in
mano de' banditi, fu una frangia fatta
dagli scioperati maligni a questo avvenimento.
Poco appresso il crudel corsaro
indirizzò le prore verso Tunisi, di cui
e del suo regno seppe poi a forza d'inganni
insignorirsi. Gran rumore avea
fatto in addietro, e maggior lo fece in
quest'anno, quanto avvenne a <i>Luigi
Gritti</i>. Era egli figlio di <i>Andrea Gritti doge</i>
in questi tempi della repubblica veneta.
Essendo egli tornato a Costantinopoli,
dove era nato, allorchè il padre vi stette
come bailo, talmente s'insinuò nella grazia
di Solimano, che divenne suo confidente
e generale nella spedizion da lui
fatta contra di <i>Ferdinando re</i> de' Romani
in favor di <i>Giovanni re</i> d'Ungheria: il
che fu di non lieve scandalo fra i Cristiani.
Ma trovandosi egli nell'autunno
<span class="pagenum" id="Page_502">[502]</span>
dell'anno presente nella Transilvania,
per aver crudelmente ordinata la morte
di <i>Americo vescovo</i> di Varadino, quei
popoli, amanti dell'infelice ucciso prelato,
sì Ungheri che Transilvani, raunato
un potente esercito, volarono ad assediarlo
in Cibach nel mese d'ottobre.
Andò a finir quella festa nella morte di
esso Gritti, che restò vittima del lor furore
insieme con tutti i giannizzeri ed
altri Turchi del suo seguito. Non si sa
ch'egli avesse mai abiurata la religione
cristiana. Solamente si sospettò ch'egli
fosse per fare un dì questo salto; ma il
Giovio lasciò difesa, per quanto si potè,
la di lui memoria.
</p>

<p>
Desiderava il papa, e con esso lui
tutti i principi d'Italia, che <i>Francesco
Sforza duca</i> di Milano, accasandosi con
qualche principessa, tentasse di lasciar
successione nella sua casa, affinchè quel
ducato, per mancanza di figli, non ricadesse
in mano dell'imperadore, secondo
i patti. Per quetare tanta gelosia, lo stesso
<i>Augusto Carlo</i> gli procurò una ragguardevole
alleanza, con dargli in moglie
<i>Cristierna</i> figlia del <i>re di Danimarca</i> e
nipote sua. Fu condotta questa real
principessa nel mese d'aprile a Milano,
città che, quasi dimentica di tante passate
sciagure, fece mirabili feste di apparati,
d'archi trionfali e d'altri spettacoli in sì
gioiosa occasione. Vi entrò essa con incredibile
accompagnamento di nobiltà e
di popolo sotto ricco baldacchino, avendo
ai lati suoi <i>Ercole Gonzaga cardinale</i>
e <i>Antonio da Leva</i> generale di Cesare.
Dopo essere stata al duomo, passò al
castello, dove le venne incontro il duca,
appena reggendosi col bastone in piedi,
che in quel palazzo da lì a poco colle
sacre funzioni della Chiesa solennemente
la sposò. Riuscì di consolazione a tutta
l'Italia questo matrimonio, per la speranza
di vederne frutti a suo tempo; ma
questi mai non si videro, ridendosi i
saggi di questo tentativo, come di un
matrimonio da commedia, perchè troppo
era mal ridotta la sanità di quello sfortunato
<span class="pagenum" id="Page_503">[503]</span>
principe. Neppur molto contento
della sua cominciò ad essere <i>papa Clemente</i>,
perchè lo stomaco infiacchito non
soddisfaceva al consueto suo uffizio.
Questi sentori della nostra mortalità
diedero a lui motivo di sollecitare in Firenze
la fabbrica di una fortezza, per
cui si venisse sempre più ad assicurare
lo Stato del <i>duca Alessandro</i> suo nipote.
Indusse ancora il <i>duca di Ferrara</i>, benchè
odiato da lui, a fare sloggiar dai suoi
Stati tutti i Fiorentini fuorusciti che colà
si erano rifugiati. Dianzi ancora gli avea
fatti cacciar da Roma, Venezia, Genova
ed Ancona. Nel giugno sopraggiunse ad
esso papa una lenta e leggiera febbre con
qualche dolor colico, di cui andò talvolta
migliorando, ma poi ricadendo. Comparve
nel seguente luglio una cometa,
ed ecco subito gli speculativi invasati
dalla ridicola opinione che tali fenomeni
predicano morti ed altre disavventure ai
principi della terra, correre a credere
disegnata in cielo la mancanza del pontefice.
Il Varchi ancora lasciò scritto che
da un santo monaco della riviera di
Genova era stato predetto a papa Clemente
VII non solamente il pontificato,
ma anche il tempo della morte, cioè nell'anno
stesso in cui fosse mancato di
vita quel monaco; e che il pontefice, nel
tornare da Marsilia, cercatone conto, il
trovò poco fa defunto: laonde immaginò
non lontano il suo fine. Può essere
che ancor questa fosse una diceria o inventata
da qualche cervello visionario
dopo la morte di lui, o nata nel volgo
ignorante e facile a sognare; perchè per
altro la sconcertata sanità di Clemente
bastò senza rivelazione a fargli comprendere
che si appressava il passaggio alla
altra vita.
</p>

<p>
Crebbero pertanto i suoi malori, di
modo che nel settembre egli terminò la
carriera del suo vivere. Grande imbroglio
ch'è nella storia l'accertare i punti
minuti della cronologia. Il Segni il fa
mancato di vita nel dì 24 di settembre.
Fra Paolo carmelita, che in questi tempi
<span class="pagenum" id="Page_504">[504]</span>
scriveva i suoi Annali, mette la sua morte
nel dì 26 d'esso mese. Con lui va d'accordo
il Giovio, anch'esso contemporaneo,
mentre la dice avvenuta <i>sexto kalendas
octobris</i>, cioè nel dì 26 di settembre.
Ma altri il fanno passato a rendere
conto a Dio nel dì 25 del mese suddetto,
come il Guicciardini e Paolo Gualtieri nei
suoi Diarii manuscritti, citati dal Rinaldi,
dove dice, che <i>nel dì 25 di settembre
alle ore diciotto e mezza, egli spirò, e fu
seppellito nel seguente dì 26</i>. A questo
giorno riferiscono la morte sua eziandio
il Panvinio, il Ciacconio, l'Ammirati ed
altri, i quali non di meno si può credere
che seguissero il Guicciardini. Io non
mi sento di faticare per decidere questo
punto, quantunque a me paia più certo
il dì 25, giacchè a noi basta di sapere
che cessò di vivere papa Clemente in
questi tempi: pontefice, a cui certamente
non mancò il concetto d'ingegno politico,
di molla accortezza e gravità, e che
sapea ben maneggiar affari, simulare e
dissimulare secondo i bisogni, e che dai
politici d'allora tenuto sempre fu per
uomo di doppia fede. Per fare da principe,
secondo il rito de' mondani, la natura
e la sperienza l'aveano fornito di
molti aiuti. Ma se cercate in lui le virtù
di pontefice vicario di Cristo, e qual bene
egli facesse alla Chiesa in que' gran
torbidi della religione, e quali abusi e
disordini egli levasse, benchè da essi
prendesse origine e pretesto il terribile
scisma che tuttavia divide tanti popoli
della vera Chiesa di Dio; non sarà sì
facile il trovarlo. Troverete bensì, che
egli si servì del pontificato, delle sue forze
e de' suoi proventi per suscitare o
mantener guerre; che fra gli altri disordini
costarono un orrido sacco a Roma
stessa, e un gran vilipendio alla sacratissima
sua dignità. Molto più se ne servì
egli per ispogliare della libertà Firenze
sua patria, e per ingrandire, non dirò in
forme oneste e discrete (che queste non
è vietato), ma con insigni principati e
parentadi sublimi la propria casa. Se
<span class="pagenum" id="Page_505">[505]</span>
questo si accordi coll'intenzion di Dio,
allorchè uno è intronizzato nella sedia
di san Pietro, chiunque sa misurar le
cose divine ed umane, non ha bisogno
ch'io gliel dica. Certo è ch'egli morì
odiato dalla corte per la sua stitichezza
ed avarizia, quando poi scialacquava
tanto nei volontarii suoi impegni di guerre;
e più odiato dal popolo romano, perchè
alla sua politica venivano attribuiti
tutti i guai di quella città. A noi non è
permesso l'entrare ne' giudizii occulti di
Dio; ma i viventi d'allora non lasciarono
d'osservare quasi un gastigo venuto
dall'alto il miserabil fine di due
suoi nipoti bastardi, cioè d'<i>Ippolito cardinale</i>
e di <i>Alessandro duca</i> di Firenze,
per la grandezza dei quali cotanto egli
avea mosso e cielo e terra. Imperciocchè
esso cardinale e vicecancelliere arricchito
da Clemente suo zio con tanti vescovati
e benefizii, per invidia continua
che portava ad Alessandro, tentò fino i
tradimenti per occupargli la signoria, e
terminò poi miseramente i suoi giorni
nel seguente anno. Alessandro, perduto
nelle disonestà e in altri vizii, qual fine
facesse, lo diremo a suo luogo: di modo
che in pochi anni dopo la morte di Clemente
si vide schiantata la di lui linea
maschile, e diroccati amendue quegl'idoli
dell'ambizione sua.
</p>

<p>
Prima di morire avea papa Clemente
consigliato il cardinal suo nipote di promuovere
al pontificato il <i>cardinale Alessandro
Farnese</i> decano del sacro collegio;
e però egli unitosi con <i>Giovanni
cardinal di Lorena</i>, capo della fazione
franzese, durò poca fatica ad assicurar
la elezione di lui. Concorrevano nel Farnese
molte degne qualità, perchè nato di
antica e nobil casa, che ne' secoli addietro
s'era acquistata gran riputazione
nell'armi, e possedeva molte nobili castella.
Era esso Alessandro, per li meriti
di Giulia sua sorella, o parente, stato creato
cardinale da Alessandro VI nel 1493.
Oltracciò, si distingueva il Farnese per
la sua letteratura, per la lunga sperienza
<span class="pagenum" id="Page_506">[506]</span>
delle cose del mondo, e per la sua prudenza,
mansuetudine ed affabilità. Aggiugnevasi
l'età di sessantasette anni,
e l'aver egli industriosamente fatto credere,
per quanto potea, debole la sua
complessione e sanità: il che trasse più
facilmente a lui i voti degli altri porporati,
inclinati sempre a desiderar scene
nuove per la speranza di fare anch'eglino
un dì la propria. Nè all'assunzione
sua servì punto di remora l'avere egli
un frutto dell'umana fragilità, cioè <i>Pier
Luigi</i> suo figlio, perchè in quel corrotto
secolo non si guardava sì per minuto a
tali deformità, come, la Dio mercè, si fa
da gran tempo nella Chiesa di Dio. Fu
dunque eletto papa il Farnese con universal
consentimento del sacro collegio,
e prese il nome di <i>Paolo III</i>. È da stupire
come neppur vadano d'accordo gli scrittori
nell'assegnare il dì dell'elezion sua.
Il Ciacconio scrive che ciò avvenne
<i>VI idus octobris</i>, cioè nel di 10 di ottobre.
Altrettanto hanno gli Annali manoscritti
di Ferrara e Andrea Morosino.
Il vescovo Spondano negli Annali Ecclesiastici
la mette <i>tertio idus octobris</i>, cioè
nel di 13, e di questo stesso giorno
parla anche il Segni. L'Oldoino la riferisce
<i>die XI, seu verius ex MSto tabularii
capitolini, die XIII octobris</i>. Secondo il
Varchi, <i>nella notte susseguente ai quattordici
giorni d'ottobre</i> fu eletto papa il
Farnese. Ma che questa elezione seguisse
verso un'ora o due della notte susseguente
al <i>dì 12 d'ottobre</i>, si dee credere,
asserendolo il Panvinio e fra Paolo carmelitano,
che in questi tempi scriveva i
suoi Annali, e soprattutto il Rinaldi annalista
pontificio, che cita i Diarii vaticani
e gli Atti concistoriali. Gran festa fecero
i Romani per l'assunzion di Paolo III,
perchè lor nobile cittadino, giacchè per
tanto tempo erano seduti nella cattedra
di san Pietro solamente papi d'altre nazioni.
Nè già mancarono turbolenze nello
Stato ecclesiastico dopo la morte di papa
Clemente VII. Imperciocchè nel dì ultimo
di settembre <i>Ridolfo</i>, figlio del fu <i>Malatesta
<span class="pagenum" id="Page_507">[507]</span>
Baglione</i> Perugino, essendo bandito
dalla patria, ammassate alquante schiere
di fanti e cavalli, andò ad impossessarsi
di un borgo di Perugia; ma uscito il presidio
papalino, dopo un lungo conflitto,
restò obbligato il Baglione a ritirarsi.
Nella notte poi del dì seguente, entrato
che fu egli di nuovo nel borgo di San
Pietro, ecco aprirgli quella porta i suoi
parziali, co' quali avea intelligenza, e impadronirsi
della città suddetta. Qui non
si fermò il suo furore. Diede il Baglione
alle fiamme il palazzo del vice-legato, cioè
del <i>vescovo di Terracina</i>; e scoperto dove
egli era fuggito, il fece prendere coi due
suoi auditori, col cancelliere e con alcuni
de' priori. Furono essi posti alla
tortura, affinchè rivelassero i lor danari,
e nel dì seguente condotti nudi nella pubblica
piazza, ad ognuno di essi fu reciso
il capo. Con tali iniquità si fece egli signore
di Perugia. Anche <i>Mattia</i>, figliuolo
del vivente <i>Ercole Varano</i>, s'era mosso
di Lombardia nel dì primo d'ottobre
con una gran frotta d'armati in varie
barche, inviandosi per mare con disegno
di ricuperar Camerino, il cui ducato pretendeva
appartenere a sè stesso. Ebbe
egli a combattere colla furia del mare,
e dopo aver perduto i più del suo seguito,
altro non guadagnò, che di salvar la vita
tornando all'imboccatura del Po.
</p>

<p>
Dacchè si partì da questa vita papa
Clemente, <i>Alfonso I</i> duca di Ferrara si
figurava oramai di godere il resto dei
suoi giorni in pace, perchè libero da un
pontefice che con tante insidie e con odio
sì continuato l'avea tenuto fin qui sempre
in allarme. E tanto più sperò tornata
la calma, per essere stato assunto al
pontificato il <i>cardinal Farnese</i>, personaggio
fornito di miglior cuore e di massime
più rette che il suo predecessore.
Disegnava egli d'inviare a Roma <i>don
Ercole</i> suo primogenito per congratularsi
col novello pontefice, e trattare con lui
quell'accordo che non avea potuto ottenere
da papa Clemente. Ma nel dì 28 di
settembre cadde malato, e tanto andò
<span class="pagenum" id="Page_508">[508]</span>
crescendo l'infermità sua, che nel dì 31
d'ottobre il condusse al fine de' suoi giorni:
principe glorioso nel mondo, che in
senno e valore ebbe pochi pari al suo
tempo. E di queste sue doti abbisognò
ben egli per potersi sostenere contra di
tre potentissimi papi, che pieni di mondane
passioni ardevano di voglia di spogliar
la nobilissima casa d'Este degli antichi
suoi dominii. Ma perchè di questo
egregio principe, la cui vita fu scritta dal
vescovo Giovio, ne ho parlalo io abbastanza
nelle Antichità Estensi, nulla di
più ne dirò qui. A lui succedette nel ducato
<i>Ercole II</i> suo primogenito, signore
di gran saviezza e d'ottimo cuore, che
un buon governo fece anch'egli goder
da lì innanzi ai sudditi suoi. Era in questi
tempi governata la città di Camerino da
<i>Caterina Cibò</i>, vedova del fu <i>Giovanni
Maria Varano</i>, duca d'essa città, a nome
di <i>Giulia</i> sua figliuola, creduta legittima
erede di quello stato. Perchè il sopraccennato
<i>Mattia Varano</i>, oppure <i>Ercole</i>
suo padre, pretendeva a sè dovuto quel
ducato, e coll'aiuto di non pochi fuorusciti
teneva in continui timori e pericoli
essa Caterina, questa trattò con <i>Francesco
Maria duca d'Urbino</i> di dar per
moglie a <i>Guidubaldo</i> di lui figliuolo primogenito
la suddetta Giulia sua figlia.
Colà dunque si portò esso Guidubaldo,
e, dopo avere sposata quella principessa, si
applicò in tutte le guise a fortificare e
rendere come inespugnabile Camerino.
Non doveano poi mancar delle buone
ragioni alla menzionata Giulia su quel
ducato, giacchè Clemente VII l'avea confermato
al di lei padre e ai successori,
ed era papa di tal animo e polso, che
non avrebbe permesso alla figlia di continuare
in quel dominio, senza che l'assistesse
qualche legittimo titolo.
</p>

<p>
Non l'intese così il novello <i>pontefice
Paolo III</i>. Per l'influsso che correva in
que' tempi, bramando anch'egli di fabbricare
in <i>Pier Luigi</i> Farnese suo figlio
un gran principe, trovò che quel ducato
era decaduto alla Chiesa romana. Però,
<span class="pagenum" id="Page_509">[509]</span>
pubblicati i monitorii contro di Caterina
e di Giulia, venne alla sentenza e alle
scomuniche. Fece quanto potè Francesco
Maria duca d'Urbino per placare il papa,
esibendosi di stare a ragione per questo.
Passi, parole e suppliche furono impiegate
indarno. Fin d'allora si pensò che
quel paese sarebbe stato meglio in mano
di Pier Luigi. Pertanto fu spedito da
esso pontefice <i>Gian-Batista Savello</i> coll'esercito
pontificio ad assediar Camerino.
Scarseggiava quella città di viveri.
Di mano in mano il duca d'Urbino ne
andò inviando al figlio con potente scorta,
di maniera che tra per questo, e per
le sortite che di tanto in tanto faceva il
duca Guidubaldo, quell'assedio dopo
qualche mese dell'anno vegnente svanì.
Di più non fece il papa per allora, perchè
v'interposero i loro uffizii i Veneziani,
e molto più l'imperadore. Oltracciò,
Francesco Maria di lui padre fu dichiarato
generale della lega contra il Turco;
laonde convenne aspettar tempo più opportuno
per iscacciarne Guidubaldo; e
questo venne poscia, siccome vedremo.
Terminò in quest'anno <i>Francesco Guicciardini</i>
la rinomata sua Storia d'Italia,
che se non è molto dilettevole al volgo,
gode almeno il privilegio di piacere a
tutti gli uomini sensati, per la finezza dei
suoi giudizii, e per la professione sua di
non adular chicchessia, e neppure i papi,
de' quali fu per tanti anni ministro. Truovasi
in questi tempi assai lodato papa
Paolo, perchè, invitato dai ministri dell'imperadore
di confermar la lega precedente,
rispose di voler essere padre
comune di tutti, e di nutrir solamente
pensieri di pace, non già di guerra. Che
ai pontefici per difesa de' proprii Stati, e
contro i nemici del nome cristiano, o del
cattolicismo convenga lo sfoderar la spada,
niun ci sarà che lo nieghi. Per altri
motivi o fini, se ne potrà disputare. Intanto
non volle perdere tempo esso pontefice
a creare nel dì 18 di dicembre cardinale
<i>Alessandro Farnese</i> suo nipote, cioè figlio
di Pier Luigi, giunto all'età di quattordici
<span class="pagenum" id="Page_510">[510]</span>
o quindici anni, che riuscì poscia un insigne
porporato.
</p>

<hr />
</div>

<div class="chapter">
<h2 class="hidden" id="MDXXXV">MDXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXV</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Paolo III</span> papa 2.</td>
  </tr>
  <tr>
    <td><span class="smcap">Carlo V</span> imperadore 17.</td>
  </tr>
</table>

<p>
Più lungamente non potè sofferire il
<i>pontefice Paolo</i> l'usurpazion di Perugia
fatta da <i>Ridolfo Baglione</i>, meritevole ancora
di gravissimo gastigo per le crudeltà
usate contra il vescovo di Terracina ed
altri suoi concittadini. Però nel presente
anno mandò il campo a Perugia. Non
avea forze il Baglione per resistere; dubitava
molto ancora de' cittadini, l'odio
de' quali si era egli comperato colla sua
barbarie: però cedendo uscì della città,
e se n'andò con Dio. Fece poscia il pontefice
diroccar sino a' fondamenti le mura
di Spello anticamente città, di Bettona,
della Bastia e d'altre terre ch'erano già
di Ridolfo; e tornò la pace in quelle contrade.
Svegliossi in quest'anno una fiera
tempesta contra di <i>Alessandro de Medici</i>
duca di Firenze. Moltissimi erano i nobili
fiorentini fuorusciti o confinati, ed
altri ancora che volontariamente, a cagione
di vari disgusti, s'erano ritirati da
quella città, fra i quali specialmente <i>Filippo
Strozzi</i> co' suoi figli, che era il più
ricco e potente cittadino di essa. Tutti
portando odio al suddetto Alessandro, si
ridussero a Roma, ed unironsi co' cardinali
lor nazionali, cioè <i>Salviati, Ridolfi e
Gaddi</i>, per rimettere, se poteano, la libertà
nella lor patria. Entrò nel loro partito
anche lo stesso <i>Ippolito cardinale de Medici</i>:
tanta era l'invidia e il suo mal animo
contro del duca Alessandro. Tenuti
fra loro varii consigli, determinarono
d'inviare in Ispagna all'<i>imperador Carlo</i>
le loro doglianze per l'aspro governo
che facea il duca, per la sua sfrenata libidine,
e per aver egli contravvenuto a
quanto lo stesso Cesare aveva ordinato
nel 1530 intorno a Firenze, accordando
la conservazion della libertà e i privilegii
di repubblica: laddove Alessandro
<span class="pagenum" id="Page_511">[511]</span>
ne avea affatto usurpata la signoria. Trovarono
questi deputati l'imperadore in
Barcellona nel mese di maggio; ebbero
udienza; ma fu rimesso l'esame delle
lor querele, allorchè l'Augusto Carlo,
tutto in quel tempo applicato all'impresa
di Tunisi, sarebbe poi venuto a Napoli,
come già egli meditava. Non erano ignoti
al duca Alessandro questi maneggi, e
anch'egli si studiava di sventar le mine
degli emuli e nemici suoi. Fu poi risoluto
che il suddetto Ippolito cardinal de
Medici andasse in persona a trovar l'imperadore
in Africa; ma questo porporato,
amatore grandissimo d'ogni maniera di
virtù, ma superbo a maraviglia, trovandosi
ad Itri vicino a Fondi, preso da lenta
febbre, nel dì 10 d'agosto miseramente
morì, e con voce comune di veleno. Dai
più fu creduto il duca Alessandro autore
di sua morte. Il Varchi aggiugne che ne
fu incolpato lo stesso papa Paolo, con
addurre i fondamenti di tal conghiettura.
Ma chi così dubitò, fece gran torto a questo
pontefice, i cui costumi tali sempre
furono, che non lasciarono fondamento
alcuno a sospetti di sì nere iniquità. Inclinava
troppo il Varchi alla maldicenza.
</p>

<p>
Dissi poco fa rivolti i pensieri del magnanimo
Carlo V in questi tempi all'impresa
di Tunisi, e quantunque sì strepitosa
spedizione propriamente non appartenga
al mio suggetto, pure non posso
dispensarmi dal darne un po' d'idea; e
tanto più perchè a quella gloriosa azione
ebbero gran parte i capitani e combattenti
italiani. Dopo la morte di <i>Oruccio re</i>
di Algeri, avea <i>Ariadeno Barbarossa</i> suo
fratello, e gran corsaro, occupato quel regno.
Crebbero poi le forze di costui, perchè
creato ammiraglio dal gran signore
Solimano, e accresciuta a dismisura la
sua armata navale colla giunta de' legni
turcheschi, era divenuto il terrore del
Mediterraneo. Già vedemmo all'anno
precedente quai terribili insulti e paure
egli facesse all'Italia. Essendo guerra fra
due fratelli pretendenti al regno di Tunisi,
tanto seppe fare l'accorto Barbarossa,
<span class="pagenum" id="Page_512">[512]</span>
che finì le lor controversie, con impadronirsi
egli di Tunisi, città di gran popolazione,
e capitale di tutto il suo regno,
con discacciarne Muleasse, che quivi allora
signoreggiava. Ciò fatto, colla formidabil
sua potenza si disponeva all'acquisto
di tutta l'Africa, minacciando non
solamente Orano, città degli Spagnuoli
in quelle coste, ma anche i circonvicini
paesi, con paventar gravi mali da costui
anche i lidi dell'Italia, Francia e Spagna.
Ora, essendo ricorso Muleasse con varie
vantaggiose condizioni all'invittissimo imperadore
Carlo, questi, sì per desiderio
di dar nella testa al troppo crescente
Ariadeno, come anche per vaghezza di
gloria (e gloria veramente pura e legittima,
che tale è allorchè i monarchi cristiani
prendono l'armi per difendere i
popoli fedeli dagli infedeli e dai corsari,
e non già per perseguitarsi e scannarsi
fra loro), determinò di portar la guerra
addosso a Tunisi. Gran preparamenti di
navi e galee fece egli non meno in Ispagna
che in Italia e Fiandra. Molti legni
ebbe dal re di Portogallo e dai Genovesi,
e dieci galee dal pontefice, che erano comandate
da <i>Virginio Orsino</i>. Ammiraglio
di sì gran flotta, piena di valorosi combattenti
spagnuoli, tedeschi, italiani, fu
creato il valoroso <i>Andrea Doria</i>, principe
di Melfi; e sopra la medesima imbarcatosi
il generoso imperadore col <i>marchese del
Vasto</i>, col <i>principe di Salerno</i>, col <i>duca
d'Alva</i> e gran copia d'altri insigni baroni,
arrivò circa il principio di luglio alla
Goletta, isola e fortezza sommamente
forte in faccia al porto di Tunisi.
</p>

<p>
Con immenso valore fu espugnato
quel sito dai cristiani, e sbaragliata la
grossa armata navale del Barbarossa,
restando presi più di cento de' suoi legni.
Arrivò a tempo al soccorso dell'armata
cristiana <i>don Ferrante Gonzaga</i> con assai
navi cariche di vettovaglie, provenienti
dalla Sicilia; perchè già il biscotto era
muffito. Prese poi posto l'esercito cesareo
intorno alla città di Tunisi, e seguirono
varie scaramucce, ma col peggio sempre
<span class="pagenum" id="Page_513">[513]</span>
de' Mori, Turchi ed Arabi, che sopra ottanta
mila erano accorsi alla difesa.
Crebbe perciò lo spavento fra essi, talmente
che un dì il Barbarossa, tutto
infuocato di rabbia, determinò di far
perire qualunque schiavo cristiano che
si trovasse in Tunisi, o per vendetta,
o per sospetto di qualche lor commozione
o tradimento. Li fece a questo
fine rinchiudere tutti in un sito della
rocca. Il Giovio ed il Segni li fanno sei
mila; altri quindici mila; e Pietro Messia
li fa giugnere fino a ventidue mila. Trattenuto
fu il Barbaro da sì enorme crudeltà
da Sinam Ebreo che era il suo
braccio dritto. Ma in questo mentre due
rinegati cristiani, che sapeano la sentenza
data dal tiranno, mossi a compassione di
alcuni schiavi loro amici, sciolsero le lor
catene; e questi poi con somma fretta
aiutarono a scatenar tutta la folla degli
altri miseri cristiani. Ruppero essi le
porte dell'armeria, e prese l'armi, ed
uccisi quanti Mori si vollero loro opporre,
s'impadronirono della rocca, da cui
cominciarono a far segni ai cristiani di
fuori, ma senza essere intesi. Cagion fu
questo inaspettato colpo che il Barbarossa
disperato se ne fuggisse a Bona, e
poscia ad Algeri. Entrò il vittorioso imperadore
nel dì 21 di luglio coll'esercito
in Tunisi; e non seppe negare, o non
potè impedire a' suoi il sacco della città
per un giorno. Molti di que' Mori e Turchi
vi rimasero tagliati a pezzi colle
altre iniquità consuete in simili casi; ma
per conto del bottino, questo riuscì troppo
inferiore alle speranze. Perì in questa
congiuntura un'insigne biblioteca d'antichi
libri arabi, che meritavano d'essere
conservati. Conoscendo poi l'imperadore
l'impossibilità di conservare in suo dominio
quella gran città e il suo regno,
la rilasciò a Muleasse (fuorchè la Goletta)
con obbligo di riconoscerla in feudo dai
re di Spagna, e di pagare un annuo censo,
con altre condizioni favorevoli alla religion
cristiana, che il Maomettano senza
fatica accettò e giurò, ben sapendo che
<span class="pagenum" id="Page_514">[514]</span>
nulla poi durerebbe col tempo, siccome
avvenne. <i>Andrea Doria</i> spedito a Bona, la
prese e smantellò, a riserva della rocca,
dove lasciò buon presidio.
</p>

<p>
Dopo sì gloriosa impresa il trionfante
Augusto, licenziate le navi spagnuole e
portoghesi, dirizzò le vele alla volta della
Sicilia, e sbarcò a Trapani. Indi passò
a Palermo, e poscia a Messina; e lasciato
don Ferrante Gonzaga vicerè di Sicilia,
pervenne a Napoli, dove fece la sua magnifica
entrata nel dì 30 di novembre.
Maravigliose furono le feste, gli archi
trionfali ed altri spettacoli, co' quali solennizzarono
tutte quelle città l'arrivo dell'invittissimo
monarca. Nel dì 4 di dicembre
comparve a Napoli <i>Ercole II duca
</i>di Ferrara ad inchinare la maestà sua,
che l'accolse con singolar degnazione.
Parimente portatisi colà i fuorusciti fiorentini,
ed ottenuta udienza, esposero
tutte le loro querele contra del <i>duca
Alessandro de Medici</i>. Il Varchi con una
studiata aringa, in cui immaginò quanto
di male intorno al duca dovea o potea
dire il capo d'essi all'imperadore, non
lasciò indietro alcuna delle iniquità vere
o pretese di lui. Sospese l'Augusto Carlo
ogni risoluzione, finchè fosse venuto alla
corte anche il duca Alessandro, il quale
nel dì 21 di dicembre si mosse da Firenze
per passare colà. In questo mentre avvenne
la morte di <i>Francesco Sforza duca
</i>di Milano, che diede incentivo a nuovi
incendii di guerra. Dopo avere lo sfortunato
principe sofferta una lunga e molesta
infermità, finalmente gli convenne
soccombere alla legge universale dell'umanità
nel dì 24 di ottobre, senza lasciar
dopo di sè prole alcuna, e con dichiarar
erede l'imperadore. In esso Francesco
finì la linea legittima della celebre casa
Sforza. <i>Antonio da Leva</i> prese tosto colla
<i>duchessa Cristierna</i> il governo di quel
ducato, finchè si sapessero le intenzioni
dell'Augusto Carlo V. Pretendeva di
succedere in quegli Stati <i>Gian-Paolo Sforza</i>,
marchese di Caravaggio, figlio naturale
di <i>Lodovico il Moro</i>, siccome chiamato
<span class="pagenum" id="Page_515">[515]</span>
nelle investiture dopo i legittimi.
Ma partitosi egli da Milano per passare
a Roma ad implorare i buoni uffizii del
papa presso l'imperadore, allorchè giunse
a Firenze, nel pranzare fu sorpreso da
un maligno accidente, per cui finì i suoi
giorni. Fu poi dichiarato Antonio da
Leva governatore cesareo del ducato di
Milano. Intanto l'odio implacabile che si
era allignato in cuore di <i>Francesco I
re</i> di Francia contra dell'imperadore,
non gli lasciava aver posa, nè riguardo
alcuno alla religione. Fra le sue glorie
certo non si conterà l'aver egli, che
pur si gloriava del titolo di Cristianissimo,
commossi e sostenuti i principi protestanti
contra di Cesare, con giugnere,
siccome vedremo, a far lega fino coi Turchi.
Durava tuttavia in lui la brama di
ricuperare il ducato di Milano, ancorchè
ne' precedenti trattati avesse rinunziato
a cotal pretensione. Vi ha chi scrive, che
per la morte del duca di Milano si svegliasse
il suo prurito di portar di nuovo
la guerra in Italia, e che cominciasse sul
fine di quest'anno a muoverla a <i>Carlo
duca di Savoia</i>, per aver poi libero il
passo in Lombardia. Le ragioni o pretesti,
che egli adoperò per giustificare la sua
rottura con quel principe, sono diversamente
riferiti da varii storici. Cioè, che
Nizza e Monaco erano state impegnate
alla casa di Savoia (sarebbe da vedere
se Monaco fosse allora in potere del
duca), nè questi le volea restituire al re,
tuttochè gli fosse esibito il rimborso. Che
il duca avesse ottenuta la città d'Asti, che
da tanto tempo apparteneva alla Francia,
con altre ragioni ch'io tralascio. Ora il
Guichenon, storico della real casa di Savoia,
il quale si può credere meglio informato
di questi affari, sostiene <span class="fnote">[Guichenon, Histoire de la Maison de Savoye.]</span>, avere
il re di Francia richiesta la restituzion
di Nizza, e di alcuni luoghi del marchesato
di Saluzzo, con altre doglianze contra
del duca, alle quali egli contrappose,
ma indarno, delle forti ragioni. La verità
si è, che il re non sapea digerire l'attaccamento
<span class="pagenum" id="Page_516">[516]</span>
del duca all'imperadore, l'aver
negato il congresso di <i>papa Clemente VII</i>
col re a Nizza, ed inviato il suo primogenito
ad allevarsi nella corte di Spagna,
che in questo medesimo anno fu rapito
dalla morte. Se crediamo al menzionato
scrittore, fin dal mese di febbraio dell'anno
presente il re dichiarò la guerra ad
esso duca; e siccome teneva in pronto
una potente armata, con disegno d'invadere
lo Stato di Milano, così gli riuscì
facile di spogliarlo della Savoia, e d'altri
paesi di là dall'Alpi, prima che terminasse
quest'anno. Spedì il duca Carlo
ambasciatori a Napoli ad informar l'imperadore
di queste novità funeste, e ne riportò
solamente buone parole e promesse,
giacchè per ora egli non poteva di più.
</p>

<hr />
</div>

<div class="chapter">
<h2 class="hidden" id="MDXXXVI">MDXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXVI</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Paolo III</span> papa 3.</td>
  </tr>
  <tr>
    <td><span class="smcap">Carlo V</span> imperadore 18.</td>
  </tr>
</table>

<p>
Dacchè <i>Alessandro de Medici</i> duca di
Firenze, coll'accompagnamento di trecento
cavalieri, tutti ben all'ordine, fu
giunto a Napoli, ed ebbe soddisfatto agli
atti del suo ossequio verso l'imperadore,
gli furono comunicate le accuse de' fuorusciti
fiorentini, alle quali diede quella
risposta che a lui parve più propria. Ma
ossia che l'efficacia del danaro applicato
ai ministri cesarei producesse que' buoni
effetti che suol produrre dappertutto,
oppure che l'imperadore, trovandosi in
procinto d'una nuova guerra in Italia,
conoscesse più profittevole a' suoi interessi
l'avere in Firenze un solo dominante,
dipendente da' suoi cenni, che una
unione di molte teste, quasi sempre disunite
fra loro, e inclinate piuttosto in
favor de' Franzesi, come veramente erano
i Fiorentini: certo è ch'egli sentenziò
in favore del duca, e il riconobbe per
signor di Firenze. Inoltre gli diede per
moglie le tante volte promessa <i>Margherita</i>
sua figlia naturale, con certi patti,
co' quali trasse da lui buona somma di
danari, da impiegare nell'imminente guerra.
<span class="pagenum" id="Page_517">[517]</span>
Decretò ancora, che fosse lecito ai
Fiorentini fuorusciti di ritornare alla lor
patria, e di goder dei lor beni e degli
uffizii soliti a dispensarsi agli altri cittadini.
Ma i più d'essi o per timore o per
rabbia non si sentirono voglia di prevalersi
di tal grazia. Nel dì ultimo di febbraio
furono celebrate quelle nozze con
gran pompa, e dopo alcuni giorni di solazzo
se ne tornò il duca trionfante a
Firenze. I movimenti de' Franzesi contro
il duca di Savoia non permisero all'Augusto
Carlo di trattenersi più lungamente
a Napoli; e però si mosse alla volta
di Roma, colla guardia di settecento uomini
d'arme e di sei mila fanti spagnuoli
veterani, con far la sua entrata in quella
gran città nel dì 5 d'aprile, accolto con
sommo onore e magnificenza dalla corte
del papa e dal popolo romano. Se stiamo
al giudicio del Varchi, <i>papa Paolo</i>
mostrò veramente d'aver animo romano,
perchè ebbe ardire d'accogliere senza
forze forestiere un imperadore armato
e vittorioso; quasichè l'alto grado
di pontefice, e pontefice amante della
pace, e l'animo grande e cattolico di
quell'Augusto non fossero una più poderosa
e sicura guardia del papa, che qualche
migliaio di soldati venali. Il Segni
nondimeno scrive che tutto il popolo
romano era armato, ed avere il pontefice
assoldati tre mila fanti per sua guardia.
Furono a stretti e lunghi colloquii
il papa e l'imperadore; e tenuto poi il
concistoro, in cui furono ammessi anche
gli oratori del re Cristianissimo, l'imperadore
risentitamente si dolse dell'iniquità
del re di Francia, il quale si mettea
sotto i piedi tutti i trattati ed accordi
precedenti, ed avea mossa un'indebita
guerra al <i>duca di Savoia</i> suo zio, e volea
turbar la cristianità colla rovina di tanti
popoli innocenti. Studiossi il buon papa
di calmar lo sdegno di Cesare, con esibirsi
mediatore di pace. E siccome egli
bramava di buon cuore essa pace, perchè
lontano dalle massime turbolenti di
alcuni suoi predecessori, ne trattò poscia
<span class="pagenum" id="Page_518">[518]</span>
coi ministri franzesi. Avea l'imperadore
esibito, o esibì dipoi, d'investire il <i>duca
d'Angolemme</i>, terzogenito del re di Francia,
del ducato di Milano. Aggiunse che
meglio sarebbe un personal duello per
risparmiare il sangue di tanti cristiani.
Ma il <i>re Francesco</i> ostinato ne' suoi voleri,
richiedendo Milano pel <i>duca d'Orleans</i>
suo secondogenito, marito di <i>Caterina
de Medici</i>, mandò poi a monte le
buone disposizioni di Cesare (se pur
questi parlava di cuore), e certamente
frastornò lo zelo e l'amorevole interposizione
di papa Paolo.
</p>

<p>
Appena fu salito nella cattedra di san
Pietro esso pontefice, che diede a conoscere
al sacro collegio la sincera sua
brama e risoluzione di convocare un
concilio generale <span class="fnote">[Raynaldus, Annal. Eccl.]</span>, e nel concistoro
tenuto a dì 17 di ottobre (il cardinal
Pallavicino scrive <span class="fnote">[Pallavicino, Storia del Concil. di Trento.]</span> nel dì 13 di novembre)
del 1534 ne insinuò la necessità
con sua lode, giacchè <i>Leon X</i> non
vi pensò, <i>Adriano VI</i> non potè, e <i>Clemente
VII</i> non ne trattò mai daddovero. Non
avendo questo pontefice fin qui potuto eseguire
così santa intenzione, colla venuta
a Roma dell'imperadore, trovato
ancora lui uniforme di desiderio e di parere,
tenne concistoro nel dì 18 d'aprile
(il Pallavicino ha il dì 8 d'esso mese),
ed ivi pubblicò il decreto della convocazion
del concilio. Fu poi per un tempo
disturbato questo importante affare dalla
mortal guerra che si svegliò fra i suddetti
due emuli monarchi. Ma non per
questo lasciò papa Paolo di far quanto
era in sua mano, acciocchè si recasse
questo gran bene alla Chiesa; anzi nel
dì 29 di maggio dell'anno presente nel
concistoro ne intimò il principio in Mantova
pel maggio dell'anno susseguente.
Tanto inoltre era il suo buon genio, che
fin dai primi momenti del suo pontificato,
e molto più di poi, ordinò che si cominciasse
a riformar la corte e curia di Roma,
e a notare gli abusi e disordini che
<span class="pagenum" id="Page_519">[519]</span>
esigevano correzione. Lasciarono scritto
molti storici che l'<i>Augusto Carlo</i> non si
fermò che quattro giorni in Roma, e,
secondo essi, dovette partirne nel dì 9
di aprile. Ma siamo assicurati dal Panvinio,
dal cardinal Pallavicino e dell'annalista
pontificio Rinaldi, ch'egli vi dimorò
sino al dì 18 d'esso mese, nel quale
si mise in viaggio alla volta della Toscana.
Prima nondimeno che partisse,
attento il pontefice ai vantaggi del figlio
<i>Pier-Luigi</i> e de' nipoti, procacciò loro da
esso imperadore stabili e pensioni d'annua
rendita di trentasei mila scudi d'oro.
Magnifico accoglimento con archi trionfali
e grandi feste all'Augusto Carlo fu
fatto in Siena, arrivato colà nel dì 23 di
aprile. Maggiormente poi in Firenze, dove
egli entrò nel dì 29 d'esso mese, e
si trattenne fino il dì 4 di maggio, godendo
di que' solazzi e della bellezza della
città. Di là passò poi a Lucca, trovandola
ben governata da' proprii cittadini;
ed ivi stette sino il dì 10 di maggio. Dovunque
passò, riscosse danari, abbisognandone
per le meditate imprese. Finalmente
per la via di Pontremoli calò
in Lombardia. Fu poi condotta da Napoli
<i>Margherita</i> sua figlia di età di tredici anni,
a Firenze; e con sommo tripudio ed allegrezza
entrò essa in quella città nel dì
ultimo di maggio. Seguitò appresso il dì
delle nozze; ma perchè in quel giorno
accadde una non lieve eclisse del sole,
trasse da ciò la gente augurio d'infelicità
a quel matrimonio.
</p>

<p>
Dacchè fu venuta la primavera, l'esercito
franzese, senza trovare ostacolo
veruno, passate l'Alpi, calò alle pianure
del Piemonte sotto il comando di <i>Filippo
Sciabot</i> ammiraglio di Francia, con cui
si unì <i>Francesco marchese di Saluzzo</i>.
Non avendo forze <i>Carlo duca di Savoia</i>
per trattener questo torrente, mandò la
moglie e il figlio co' più preziosi mobili
a Milano, ed egli si fermò a Vercelli.
Vennero in poter de' Franzesi Torino,
Pinerolo, Fossano, Chieri ed altri luoghi.
Poche forze allora si trovavano nello
<span class="pagenum" id="Page_520">[520]</span>
Stato di Milano; contuttociò <i>Antonio da
Leva</i> governatore, raunate quelle milizie
che potè, ed unito col duca di Savoia, si
spinse avanti per impedire i maggiori
progressi de' nemici, e mise un buon
presidio in Vercelli. S'erano anche mossi
i Veneziani, co' quali avea l'imperadore
nel precedente anno contratta lega, ma
solamente per la difesa dello Stato di
Milano. Questa nondimeno non fu la cagione
che frenasse il corso dell'armata
franzese; ma bensì la premura del pontefice
di trattar di pace, per cui avea
scritte efficaci lettere al re di Francia,
con fargliela anche credere assai facile,
perchè l'imperadore ne dava colle parole
buona intenzione: il che fu creduto
dai politici una simulazione per guadagnar
tempo, e per potersi mettere in
istato di far guerra; che di questa più
che della pace era riputato sitibondo per
isperanza d'ingoiare la Francia. Su queste
apparenze di poter conseguir co' maneggi
quello che coi troppo dispendiosi
e pericolosi impegni di guerra si andava
cercando, il <i>re Francesco</i> addormentato,
non solamente spedì in Italia il <i>cardinal
di Lorena</i> per trattare d'accordo con
esso Augusto, ma eziandio ordinò all'ammiraglio
di non procedere innanzi, e
richiamollo in Francia con parte dello
esercito. Lasciò egli buona guarnigione
in Torino, città che fu mirabilmente fortificata
e provveduta di munizioni da
bocca e da guerra; <i>Gian-Paolo Orsino</i>
nella città d'Alba, ed altri capitani in
altre fortezze; e poi se ne andò a trovare
il re. Allorchè l'imperadore arrivò
a Siena, vi giunse ancora il cardinal di
Lorena, e con lui trattò più volte di
concordia, accompagnandolo pel viaggio;
ma infine altro non raccolse che
parole. Pervenuto l'imperadore ad Asti,
ed indi a Savigliano, dove il <i>duca di Savoia</i>
ed <i>Antonio da Leva</i> furono ad inchinarlo,
tenne varii consigli, ne' quali,
contro il parere de' più, prevalse il sentimento
suo di portar la guerra nel cuor
della Francia, per vendicarsi del re Cristianissimo.
<span class="pagenum" id="Page_521">[521]</span>
Intanto Antonio da Leva
assediò Fossano e lo costrinse alla resa,
e il <i>marchese di Saluzzo</i> abbandonò il
partito franzese. Aspettò l'Augusto Carlo
che fossero giunte le grosse leve fatte da
lui in Germania, ed unito che fu l'esercito
tutto, si trovò, secondo i conti del
Belcaire, ascendere a venticinque mila
fanti tedeschi, otto mila spagnuoli, maggior
numero d'italiani, con mille e ducento
uomini d'armi. Altri gli diedero
ventiquattro mila Tedeschi, quattordici
mila Spagnuoli, dodici mila Italiani, con
tre mila cavalli tra uomini d'armi e cavalli
leggieri: voci ordinariamente insussistenti.
Quel ch'è certo, una potente
e fioritissima armata ebbe Cesare, in cui
si contarono i <i>duchi di Savoia, Baviera</i>
e <i>Brunsvich</i>, ed altri principi e baroni.
Suoi generali erano <i>Antonio da Leva, Alfonso
marchese del Vasto, don Ferrante
Gonzaga</i>, il <i>duca d'Alva</i>, con gran copia
d'altri condottieri.
</p>

<p>
Adunque per tre parti dell'Alpi si
inviò sul principio di luglio sì poderoso
esercito verso la Provenza, secondato
per mare dalla flotta di <i>Andrea Doria</i>.
Restò in Piemonte con un corpo di otto
o dieci mila persone <i>Gian-Giacomo signore
</i>di Musso, e poi marchese di Marignano,
soprannominato o cognominato
il Medeghino, acciocchè, congiunto col
marchese di Saluzzo, assediasse Torino.
Nello stesso tempo fu mossa guerra in
Fiandra dall'armi cesaree al re di Francia.
All'assunto mio basterà di accennare
che con tante forze l'Augusto Carlo,
entrato in Provenza, nulla operò di memorabile.
Circa un mese si perdè nella
valle d'Aix, tentò in vano di formar lo
assedio di Marsilia, nè alcun fatto d'armi
considerabile avvenne in quella spedizione.
Intanto il gran caldo fece guerra
alle sue truppe, alle quali mancavano
bene spesso le vettovaglie. Sopravvenne
poi l'autunno colle pioggie e col fango, e
coll'avviso che il <i>re di Francia</i> si accostava
con un esercito di quaranta mila
combattenti, giacchè venti mila Svizzeri
<span class="pagenum" id="Page_522">[522]</span>
erano giunti al suo campo: laonde l'imperadore
non volle maggiormente differire
il ritornarsene in Italia. Ci ritornò,
ma col rimprovero d'aver cantato il
trionfo prima della vittoria, e coll'armata
sua disfatta, perchè almen la metà
delle sue truppe vi perì per gli stenti,
per le malattie e per gli altri disordini.
Seco ancora portò il rammarico di aver
perduto sotto Marsilia il valoroso suo
generale spagnuolo <i>Antonio da Leva</i>, morto
d'infermità di corpo e di passion di
animo per l'infelice successo dell'armi
cesaree in Francia, essendo stato creduto
ch'egli fosse il promotore di quella,
quasi dissi, vergognosa impresa. Al
re di Francia costò la guerra suddetta
infinite spese e gravissimo danno a' suoi
popoli di Provenza. Quel nondimeno che
gli trapassò il cuore fu l'inaspettata morte
del <i>delfino</i>, cioè di <i>Francesco</i> suo primogenito,
giovinetto di mirabil espettazione,
che, venuto all'armata, in quattro
dì di malattia si sbrigò da questa vita.
Nel bollore di quella doglia corse l'usuale
sospetto di veleno, e ne fu imputato il
<i>conte Sebastiano Montecuccoli</i> suo coppiere,
onorato gentiluomo di Modena, a
cui di complessione delicatissima, come
attesta Alessandro Sardi, scrittore contemporaneo, <span class="fnote">[Sardi, Ist. ms.]</span>
colla forza d'incredibili
tormenti fu estorta la falsa confessione
della morte procurata a quel principe
ad istigazione di Antonio da Leva e dell'imperadore
stesso: perlochè venne
poi condannato l'innocente cavaliere ad
un'orribil morte. Non vi fu saggio che
non conoscesse la falsità e indegnità di
quella imputazione, di cui non era mai
degno l'animo generoso di un Carlo V.
Mentre si facea questa danza in Provenza,
il <i>conte Guido Rangone</i> Modenese,
decretato dal re di Francia generale delle
armi sue in Italia, nel mese di luglio ridottosi
alla Mirandola, quivi raunò un
corpo di dieci mila fanti italiani e di settecento
cavalli, sotto il comando di varii
prodi capitani. Teneva ordine esso Rangone
<span class="pagenum" id="Page_523">[523]</span>
di tentar Genova in tempo che <i>Andrea
Doria</i> col suo stuolo di galee era
passato in Francia. Mossosi egli nel dì
16 d'agosto, arrivato che fu a Tortona,
l'ebbe in suo potere. Marciò poscia a
Genova, e fatta la chiamata a nome del
re di Francia, trovò quel popolo ben disposto
a difendersi. Nella notte seguente
con una scalata diede l'assalto alle mura,
sperando pure qualche favorevol movimento
nella città; ma niun si mosse;
e però, conoscendo egli che con sì poche
forze era impossibile il vincere una
tanto popolata città, se ne andò in Piemonte.
Prese Carignano, Chieri, Carmagnola
e Cherasco; ed indi passato Pinerolo,
spedì <i>Cesare Fregoso</i> a Raconigi,
che se ne impadronì a forza d'armi. Vi
fu messo a fil di spada il presidio imperiale,
e rimasero prigionieri <i>Annibale
Brancaccio</i> e il <i>conte Alessandro Crivello</i>.
Era da molto tempo la città di Torino
assediata da <i>Francesco marchese</i> di Saluzzo,
e da <i>Gian-Giacomo de Medici</i>. Lo
arrivo del conte Guido fece sciogliere
quell'assedio; e perchè egli avea trovata
gran copia di artiglierie e di viveri in
Carignano, tutto fece condurre a Torino.
Gran disattenzione fu quella del Varchi,
allorchè arrivò a scrivere che i soldati
del Rangone dopo il tentativo di Genova
<i>se ne tornarono senz'ordine alcuno verso
la Mirandola, dove si dissolverono e
sbandarono del tutto</i>. In questo ne seppe
ben più di lui il Segni, per tacer d'altri
storici.
</p>

<p>
Mal soddisfatto di sè medesimo venne
l'<i>imperador Carlo V</i> per mare a Genova,
e colà si portarono ad inchinarlo varii
principi d'Italia, e primo fra essi <i>Federigo
duca</i> di Mantova, per promuovere
le ragioni di <i>Margherita</i> sua moglie sopra
il Monferrato. Dopo aver fatto ventilar
quella causa, nel dì 3 di novembre proferì,
quanto al possesso, la sentenza in
favore del duca di Mantova. Su quello
Stato avea delle pretensioni il marchese
di Saluzzo. Molte più ne avea <i>Carlo duca</i>
di Savoia a cagion d'una donazione fatta
<span class="pagenum" id="Page_524">[524]</span>
al <i>duca Amedeo</i> da<i> Gian-Giacomo marchese</i>
di Monferrato. Verisimilmente per
guadagnarsi il favore dell'Augusto sovrano
avea il primo abbandonati i Franzesi,
e il secondo tanto prima avea coltivata
in varie forme la di lui buona
grazia. Dopo la perdita della maggior
parte de' suoi Stati s'era ritirato esso
duca a Nizza, dove si fortificò. Si dolse
egli non poco del suddetto decreto cesareo;
perchè, quantunque restassero vive
le sue ragioni, da conoscersi poi in giudizio:
pure intendeva che vantaggio fosse
quello di chi possiede le cose controverse.
Tanto più s'afflisse egli, dacchè
seppe che l'imperadore imbarcatosi avea
nel dì 15 di novembre spiegate le vele
verso la Spagna, senza prendersi cura di
ricuperar quegli Stati ch'egli pel suo attaccamento
allo stesso Augusto, avea perduto.
Venne poscia il duca di Mantova
con un commissario cesareo per prendere
il possesso di Casale di Sant'Evasio.
Ma mentre egli si stava preparando
per farvi una magnifica entrata, introdussero
alcuni suoi malevoli di notte in
quella città mille fanti e trecento cavalli
franzesi, che diedero il sacco a tutti i fautori
della duchessa di Mantova. Ciò riferito
al <i>Marchese del Vasto</i>, che in luogo
di Antonio da Leva era stato creato capitan
generale dello Stato di Milano, e
dimorava allora in Asti, vi accorse nel
dì 24 di novembre con molte sue brigate,
ed entrato nella rocca, che tuttavia
si teneva, assalì i Franzesi verso la città,
e dopo un sanguinoso conflitto li sconfisse,
con saccheggiar poscia chiunque
loro avea prestato favore. Fu solennemente
nel dì 29 del suddetto mese dato
al duca Federigo il possesso col titolo di
marchese di Monferrato. Fin qui <i>Massimiliano
Stampa</i>, alla cui fede il defunto
duca <i>Francesco Sforza</i> avea raccomandato
l'inespugnabil castello di Milano,
non s'era potuto indurre a consegnarlo
all'imperadore. Nel sopraddetto novembre
si lasciò egli vincere, e n'ebbe per
ricompensa cinquanta mila scudi d'oro,
<span class="pagenum" id="Page_525">[525]</span>
e fu dichiarato marchese di Soncino.
Merita ancora <i>Lorenzo</i>, ossia <i>Renzo signore
di Ceri</i>, dell'insigne casa Orsina,
da noi veduto sì valoroso condottier di
armi in tante passate guerre, che si faccia
menzion della sua morte accaduta nel dì
20 di gennaio dell'anno presente, per
essergli caduto addosso il cavallo, mentre
era alla caccia. Secondo l'annalista
Spondano, nell'anno precedente venuto
a Ferrara l'eresiarca Giovanni Calvino,
sotto abito finto, talmente infettò Renea
figlia del <i>re Lodovico XII</i>, e duchessa di
Ferrara, degli errori suoi, che non si potè
mai trarle di cuore il bevuto veleno. Ma
nel presente anno, veggendosi scoperto
questo lupo, se ne fuggì a Ginevra. Vengo
assicurato da chi ha veduto gli atti della
inquisizion di Ferrara, che sì pestifero
mobile fu fatto prigione; ma nel mentre
che era condotto da Ferrara a Bologna,
da gente armata fu messo in libertà. Onde
fosse venuto il colpo, ognun facilmente
l'immaginò.
</p>

<hr />
</div>

<div class="chapter">
<h2 class="hidden" id="MDXXXVII">MDXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXVII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Paolo III</span> papa 4.</td>
  </tr>
  <tr>
    <td><span class="smcap">Carlo V</span> imperadore 19.</td>
  </tr>
</table>

<p>
Non altro che pensieri e consigli di
pace meditava il <i>pontefice Paolo</i>, e a questo
fine nel precedente anno avea mandati
due legati, cioè il <i>cardinale Caracciolo</i>
all'<i>imperadore</i>, e il <i>cardinale Trivulzio</i> al
<i>re di Francia</i>. Indarno impiegarono essi
parole e passi: cotanto erano alterati gli
animi di que' due emuli monarchi. Un
altro motivo della spedizione d'essi porporati
era la dichiarata risoluzion del
pontefice per convocare il concilio generale.
Ancor qui si trovarono delle discrepanze;
e perchè s'era posta la mira
sopra Mantova, come città a proposito
per quella sacra adunanza, tali difficoltà
eccitò quel duca, che convenne pensare
ad altro sito. Grande su questo punto fu
sempre la premura del papa, sincera la
sua intenzione. Anzi a lui stava così a
cuore la riforma della Chiesa, che, siccome
<span class="pagenum" id="Page_526">[526]</span>
dicemmo, senza aspettare il concilio,
seriamente s'applicò egli a curarne
le piaghe, e soprattutto a levare gli abusi
della sua corte. A questo fine con immensa
sua lode chiamò nell'anno precedente
a Roma dei personaggi più illustri
nelle scienze e nella pietà, e specialmente
<i>Reginaldo Polo</i> Inglese, parente del re di
Inghilterra, <i>Gian-Pietro Caraffa</i> Napoletano,
vescovo teatino, cioè di Chieti, <i>Gregorio
Cortese</i> Modenese, abbate di San
Benedetto di Mantova, e <i>Girolamo Aleandro</i>
da Istria, arcivescovo di Brindisi. E
siccome egli ebbe sempre gran cura di
promuovere alla sacra porpora gli uomini
di merito distinto, e massimamente
gli eccellenti letterati, ed avea già promosso
al cardinalato nel 1535 fra altri
egregi personaggi <i>Gasparo Contarino</i> Veneziano,
ingegno mirabile; così sul fine
del 1536 creò cardinali i suddetti <i>Caraffa</i>,
che fu poi papa Paolo IV, e il Polo e
<i>Jacopo Sadoleto</i> Modenese, insigne per la
sua letteratura. A questi ingegni eccellenti
avendo unito <i>Tommaso Badia</i>, parimente
Modenese, dottissimo maestro del
sacro palazzo, avea poi dato papa Paolo
l'incumbenza di mettere segretamente in
iscritto quegli abusi e disordini della
Chiesa di Dio e della corte romana, che
esigessero emendazione. Il che eseguirono
essi con sommo giudizio ed onoratezza;
benchè la loro scrittura contro la
mente del pontefice e d'essi, capitasse poi
in mano degli eretici, che ne fecero gran
galloria: quasichè i difetti introdotti nella
disciplina potessero servire a giustificare
il loro scisma e le loro false dottrine. Non
certo que' saggi uomini trovarono nella
Chiesa romana dogmi meritevoli di correzione;
e stando questi immobili, ancorchè
avvengano slogature nella disciplina,
immobile sta e starà sempre la vera
Chiesa di Dio. Con queste sì lodevoli
azioni egregiamente adempieva Paolo III
il sacro suo ministero; e se gli può ben
perdonare, se nel medesimo tempo ancora
ascoltava i consigli dell'amor paterno
verso la casa propria, cioè verso
<span class="pagenum" id="Page_527">[527]</span>
di <i>Pier-Luigi Farnese</i> suo figlio, che già si
era addestrato alla profession della milizia,
forse con poca gloria, perchè, secondo
il Varchi, fu casso con ignominia
dal marchese del Vasto. L'avea già il pontefice
creato gonfaloniere e generale dell'armi
della Chiesa. Nel presente anno gli
diede Nepi, e il creò ancora duca di Castro
di Maremma di Toscana, permutato con
Frascati da <i>Girolamo Estontevilla</i>, che
dianzi era investito d'esso Castro. Essendo
questo luogo come un deserto,
Pier-Luigi cominciò ad abbellirlo con
porte, piazze, palagi, strade e case, facendovi
concorrere abitatori ed artefici. Col
tempo ancora v'aggiunse le fortificazioni,
tantochè lo ridusse in forma di città,
ampliandone il distretto colla compera
di varie circonvicine castella.
</p>

<p>
Accadde in quest'anno la violenta
morte di <i>Alessandro de Medici</i> duca di Firenze.
Chi desidera una esatta e diffusa
notizia di questa tragedia, ha da ricorrere
alle storie che ne trattano <i>ex professo</i> <span class="fnote">[Varchi. Segni. Adriani. Jovius.]</span>.
Basterà a me di dire che Alessandro, il
quale fu figliuol naturale di <i>Lorenzo de
Medici</i> il giovine, duca d'Urbino, e chi
dice d'una schiava, e chi d'una vil contadinella
di Collevecchio, benchè, (al mirare
il tanto amore per lui di papa Clemente
VII, la malignità di taluno immaginasse
ch'egli dovesse i suoi natali a Giulio de
Medici, che poi creato papa assunse il
suddetto nome di Clemente), non mancò
di vivacità d'ingegno e di attitudine per
ben governare Firenze, dacchè era stato
portato dalla forza del pontefice zio e
dell'Augusto Carlo ad esser capo di quella
repubblica, e poi principe assoluto. Ma
ogni sua buona dote era guasta dalla
smoderata libidine, confessando ognuno
che per isfogarla non perdonava a grado
alcuno di donne, e neppur alle sacre vergini;
ed uscendo bene spesso la notte per
disonesti fini, più d'una volta fu in pericolo
della vita. Nè da questa vituperosa
maniera di vivere potè mai ritirarlo papa
<span class="pagenum" id="Page_528">[528]</span>
Clemente, per quante lettere ed ammonizioni
gl'inviasse. Peggiorò molto più
dopo la morte d'esso pontefice, nè giovò
punto a rimetterlo sulla buona via l'aver
egli ottenuta in moglie una figlia dell'imperadore,
per cui non mostrò mai grande
amore nè stima, perchè troppo perduto
in cercar sempre novità d'oggetti alla
sfrenata sua disonestà. Malcontenta di
lui era la maggior parte de' Fiorentini,
siccome coloro che miravano in lui un
tiranno ed un oppressore della lor libertà,
e che per sostenere con sicurezza il
suo imperio, avea spinto in esilio tante
onorate famiglie. Che se alcuno sparlava,
ne pagava ben tosto il fio. Pure da questo
universal odio non venne la sua rovina,
avendovi posto riparo colla forte guardia
di milizie, ch'egli teneva in città e
al corpo suo, sotto il comando di <i>Alessandro
Vitelli</i>; venne da quel medesimo vizio,
di cui parlammo, che toglie talvolta
di senno anche i più accorti.
</p>

<p>
S'era il duca affratellato non poco
con <i>Lorenzo de Medici</i>, discendente da
<i>Lorenzo</i>, fratello di <i>Cosimo il Magnifico</i>,
e però suo parente alla lontana: quel
medesimo Lorenzo, contra di cui Francesco
Maria Molza, celebre ingegno modenese,
scrisse una invettiva latina, per
aver costui deformati in Roma alcuni bei
frammenti delle antichità romane. Vedesi
il suo vivo ritratto, formato dalla tagliente
penna del Varchi, dal Segni e dal Giovio.
Non era costui che iniquità; e queste
da gran tempo meditava di coronare
con una, che facesse grande strepito nel
mondo. Adulatore divenuto d'Alessandro,
e stretto suo famigliare principalmente
s'era introdotto nella di lui grazia,
con servirlo non solo di spia, ma ancora
come sperto ruffiano presso qualunque
donna che gli cadesse in pensiero. Andò
tanto avanti questa sordida dimestichezza
fra loro, che Alessandro il richiese di ridurre
alle sue voglie una sorella della di
lui madre, giovane non men pudica, che
bella. Finse Lorenzino d'aver vinta la di
lei costanza, e di farla venire una notte
<span class="pagenum" id="Page_529">[529]</span>
nella propria casa, dove si esibì di trovarsi
anche il duca. Infatti colà si portò
l'incauto Alessandro soletto, e nella camera
di Lorenzo si coricò in letto, aspettando
il dolce momento di cui era intenzionato.
Ma trovò quel che non si aspettava.
Entrato Lorenzino, e seco un suo
sgherro, gli furono addosso; e quantunque
Alessandro, giovane robusto, facesse
gran difesa, pure a forza di coltellate, e
con segargli infine la gola, lo stesero
morto sul letto, tutto immerso nel proprio
sangue. Il tempo, in cui seguì sì strepitoso
omicidio, se lo chiediamo al Varchi, egli
risponde: <i>Tra le cinque e le sei del sabbato
che precedette la Befania, il sesto
giorno di gennaio (secondo il costume dei
Fiorentini, i quali pigliano il giorno, tostochè
il giorno è ito sotto) dell'anno
MDXXXVI</i>. Parla alla forma de' Fiorentini,
che mutavano l'anno solamente
nel dì 25 di marzo, e presso loro perciò
durava il 1536. Venne l'Epifania in
quest'anno in sabato, e le parole del Varchi,
che sembrano alquanto intricate, se
io le so ben intendere, significano ucciso
Alessandro, secondo noi, nella notte precedente
al dì sesto di gennaio. All'incontro
il Giovio scrive: <i>Ea nocte, quae januaries
nonas antecessit</i>; cioè nella notte
innanzi il dì quinto d'esso mese. Nella sua
Storia volgarizzata, non so come, è scritto:
<i>Quella notte che fu innanzi a' 6 di
gennaio</i>: il che non corrisponde al latino.
Ma il Segni chiaramente riferisce, aver il
duca <i>consumato il giorno intero sei di
gennaio, festa della Befania, in maschera,
ed essere poi stato ucciso la seguente notte</i>.
Eppure il medesimo scrive dipoi, che
scoperta dai rettori la morte del duca,
ordinarono che quel giorno, che era il dì
della <i>Epifania</i>, si fingesse letizia. Come
mai tanta discordia? Quanto all'Adriani,
egli fa accaduta la morte di Alessandro
<i>la notte appresso il dì sesto di gennaio,
celebrato per la festa dell'Epifania</i>. Più
strano è il linguaggio dell'Ammirati, che
così scrive: <i>Era entrato l'anno 1537 di
sei giorni, giorno celebre per la solennità
<span class="pagenum" id="Page_530">[530]</span>
della presentazion del Signore al tempio,
quando Lorenzo fece intendere al duca,
che nella notte seguente condurrebbe</i>, ec.
Ecco cosa fosse l'Epifania in mente di
questo storico. Mi si perdoni questa diceria,
da cui non ho saputo dispensarmi,
acciocchè s'intenda sempre più che nelle
minutaglie della cronologia anche i più
accreditati storici prendono degli sbagli.
</p>

<p>
Ebbe tanta industria e fortuna l'omicida
Lorenzino, che col suo sicario potè
la stessa notte uscir di città, e salvarsi a
Venezia, da dove poi <i>Filippo Strozzi</i> il
fece ritirare alla Mirandola. Aveva egli
chiuso in sua camera l'ucciso duca; nè
trovandosi la seguente mattina nel suo
palazzo il misero principe, e cercato
indarno per varii siti dai ministri suoi
e dal <i>cardinal Cibò</i>, che si trovava allora
in Firenze, s'andò subodorando, e infine
scoprendo la sua disavventura, la quale
fu ben tenuta segreta, finchè arrivasse a
Firenze <i>Alessandro Vitelli</i> capitano delle
milizie ducali, e s'introducessero nella
città molte brigate di fanti del Muggello.
Questa precauzione tenne in dovere il
popolo, che non seguisse sollevazione
alcuna, come aveano sperato tanto Lorenzino
che i fuorusciti fiorentini, sempre
vogliosi di rimettere in libertà la patria.
Oltre di che, al popolo erano già state
tolte l'armi. Si tennero poi varie pratiche
e consigli dal suddetto cardinal Cibò,
dal Vitelli e dal magistrato maggiore,
dove si trovò gran discrepanza di sentimenti.
Ma ossia che <i>Cosimo</i> figlio del fu
sì valoroso <i>Giovanni de Medici</i>, discendente
anch'egli al pari del micidiario
Lorenzino da <i>Lorenzo</i> fratello di <i>Cosimo
il Magnifico</i>, trovandosi allora in villa,
tratto dal rumore della morte del duca,
spontaneamente tornasse in città; oppure
ch'egli vi fosse chiamato dal cardinale
e dai parziali della casa de' Medici: fuor
di dubbio è ch'egli venne, e si presentò
ad esso cardinale Cibò, il quale o prima
o dipoi prese la protezione di lui, per
farlo succedere all'estinto Alessandro.
Giovinetto avvenente di diciotto anni era
<span class="pagenum" id="Page_531">[531]</span>
allora Cosimo; superiore all'età sua era
il senno e il coraggio suo. I pregi della
pietà e della modestia, e del farsi amare
ne accrescevano il merito. Militava ancora
in favore di Cosimo il decreto ossia l'investitura
<i>Carlo V</i>; e quello che soprattutto
accelerò le risoluzioni fu il timore che
l'armi di Cesare venissero a insignorirsi
della città. Laonde cotanto si maneggiò
il menzionato cardinale coi bene affetti
e co' senatori più saggi, che senza far
caso di un bastardo per nome <i>Giulio</i>,
lasciato dal <i>duca Alessandro</i>, perchè di
soli tre anni, elessero il suddetto giovane
Cosimo, con titolo non già di duca, ma
di capo e governatore della repubblica
fiorentina, con assegno di dodici mila
fiorini d'oro l'anno e con limitazioni al
precedente governo. Accettò Cosimo ogni
condizione a mani baciate, ben prevedendo
che col tempo avrebbe da prendere
legge chi ora a lui la dava. Per l'allegrezza
fu poi svaligiato dai soldati il suo
palazzo, e per vendetta saccheggiato
quello di Lorenzino. Per non tornare più
a costui, il quale, come apparisce da una
lettera a M. Paolo del Tosso <span class="fnote">[Lettere de' Principi, tom. 3.]</span>, e dal
Varchi, venne fregiato dai fuorusciti fiorentini
col titolo di <i>Bruto novello Toscano</i>,
dirò che in Firenze fu poi smantellato il
suo palazzo, facendovi passare per mezzo
una strada appellata <i>del traditore</i>; fu promessa
gran taglia a chi il desse vivo o
l'uccidesse; e dipinta la sua effigie pendente
dalla forca. Andò poi egli in Turchia;
tornò a Venezia, e di là passò in
Francia; finalmente ritornato a Venezia
senza rumore fu privato di vita nel 1547.
Succederono poscia varie altre scene in
Firenze e per la Toscana, che lungo sarebbe
il voler riferire. Solamente aggiungerò
che <i>Alessandro Vitello</i> s'impadronì
con inganno della fortezza di Firenze, e
se ne fece bello coll'imperadore, scrivendogli
di tenerla a nome e volere della
maestà sua. Si meritò egli per questo il
nome di traditore. In gran moto si misero
dipoi i cardinali e fuorusciti fiorentini
<span class="pagenum" id="Page_532">[532]</span>
per guastare la risoluzione presa in favore
di <i>Cosimo de Medici</i>. Ma andarono
a vuoto i loro per altro deboli tentativi e
disegni, e molti d'essi, fra' quali <i>Filippo
Strozzi</i> lor capo, furono condotti prigioni
a Firenze, e col tempo anche decapitati,
fuorchè il suddetto Filippo, che poi nell'anno
seguente si trovò morto in prigione,
con far correr voce che si fosse
ucciso da sè stesso.
</p>

<p>
Seguitò nel presente anno la guerra
in Piemonte fra gl'Imperiali e Franzesi.
In uno stato compassionevole si trovava
ben allora <i>Carlo III duca</i> di Savoia, dacchè
avea nemici i Franzesi, e gl'imperiali
amici bensì, ma senza gagliarde
forze, e intanto si desolava tutto il suo
paese, ora in mano degli uni, ed ora
degli altri cadendo le sue terre e castella.
Andò il <i>marchese del Vasto</i> all'assedio di
Carmagnola con <i>Francesco marchese di
Saluzzo</i>, che, colpito d'una archibusata,
ivi lasciò la vita. Essendo sul principio
di giugno arrivato di Francia a Pinerolo
il <i>signor d'Umieres</i> con alcune migliaia
di Tedeschi, il Vasto si ritirò ad Asti,
città poscia indarno assediata dai Franzesi <span class="fnote">[Belcaire. Giovio. Segni. Spondano.]</span>.
Venne bensì Alba con altri luoghi
in lor potere; ma non tardarono gli
Imperiali a ricuperarli, e a prendere
Chieri e Chierasco. Rinforzato poi l'esercito
cesareo da molte truppe venute di
Germania, forse avrebbe tentato cose
maggiori; ma, d'ordine del re di Francia,
nel principio d'ottobre si mosse di Lione
<i>Arrigo delfino</i> di Francia con <i>Anna di Memoransì</i>
gran contestabile, e con una
buona armata, e giunto a Susa, se ne impadronì,
siccome ancora d'altri luoghi
ch'io tralascio. Venne lo stesso <i>re Francesco</i>
in Piemonte; e perciocchè fu in
questi tempi fatta una tregua di tre mesi,
conchiusa nel dì 16 di novembre dell'anno
presente, e rapportata dal Du-Mont <span class="fnote">[Du-Mont, Corps Diplomat.]</span>,
per tentare, se possibil era, d'intavolar
la pace, si posarono l'armi; e portossi il
marchese del Vasto a baciar le mani al re
<span class="pagenum" id="Page_533">[533]</span>
di Francia, dimorante in Carmagnola. E
qui non si dee tacere un fatto di esso re,
confessato dallo stesso Belcaire, e sommamente
detestato dallo Spondano storico
anch'esso franzese, per cui resterà
sempre denigrata la fama di chi nei titoli
Cristianissimo, tutt'altro ne' fatti si diede
a conoscere. Cioè cotanto era infiammato
d'odio esso <i>re Francesco I</i> contra dello
<i>Augusto Carlo V</i>, che in quest'anno spedì
suoi oratori a Solimano gran signore dei
Turchi, per incitarlo a muovere guerra in
Italia. E volesse Dio che questo solo esempio
avesse dato la corte di Francia del
suo attaccamento al Turco in danno della
cristianità. Presero i Turchi Castro in
Puglia, distante otto miglia da Otranto,
e cominciarono colle scorrerie ad infestar
tutto quel paese. Cagion poi fu la
tregua suddetta che i Turchi si ritirassero
di là, dopo avere riempiuta di terrore
tutta l'Italia, menando nondimeno
seco una gran copia d'infelici cristiani
in ischiavitù. Intanto si cominciò a maneggiar
una lega fra il <i>papa</i>, l'<i>imperadore</i>
e i <i>Veneziani</i>, per resistere al comune
nemico, giacchè egli potentissimo per
terra e per mare avea già cominciata
guerra contro la repubblica veneta, con
un lagrimevol sacco all'isola di Corfù, ed
in Ungheria avea inferiti gravissimi danni
a quella cristianità.
</p>

<hr />
</div>

<div class="chapter">
<h2 class="hidden" id="MDXXXVIII">MDXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXVIII</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Paolo III</span> papa 5.</td>
  </tr>
  <tr>
    <td><span class="smcap">Carlo V</span> imperadore 20.</td>
  </tr>
</table>

<p>
Lo straordinario apparato del sultano
dei Turchi Solimano contro dei confinanti
regni cristiani <span class="fnote">[Raynaldus, Annal. Eccl. Spondanus, Annal.
Eccl.]</span>, quel fu che
indusse finalmente <i>papa Paolo, Carlo imperadore,
Ferdinando</i> suo fratello re dei
Romani e d'Ungheria, e i <i>Veneziani</i> a
stabilire una lega in lor difesa. Si obbligarono
queste potenze a fare un armamento
di ducento galee, di cento navi,
di quaranta mila fanti, e di quattro mila
<span class="pagenum" id="Page_534">[534]</span>
e cinquecento cavalli tedeschi. Furono
compartite a rata le spese fra i contraenti;
<i>Andrea Doria</i> creato capitan generale
di sì potente flotta. Non contento
di ciò il pontefice, vedendo che tante lettere
ed ambasciate sue nulla aveano servito
per condurre alla pace gli animi
troppo esacerbati dell'<i>imperadore</i> e del
<i>re di Francia</i>, si lusingò che la presenza
ed eloquenza sua potesse ottenere di
gran bene alla cristianità, cotanto allor
conculcata dagli eretici, e minacciata dai
Turchi. Maneggiò pertanto un abboccamento
suo con que' due monarchi nella
città di Nizza in Provenza, dove convennero
di ritrovarsi tutti e tre. Insorsero
poscia delle gravi discrepanze, perchè il
pontefice richiedeva in sua balia il castello
d'essa città, ed altrettanto pretendeano
Cesare e il re Cristianissimo; e il
<i>duca di Savoia</i>, padrone d'essa città,
non fidandosi nè dell'uno nè dell'altro,
si trovò in molto imbroglio. Si mosse
da Roma nel dì 23 di marzo papa Paolo
III, e, giunto a Parma, fu con gran
solennità accolto; ma insorta lite fra chi
pretendeva la mula pontificia, si venne ad
una baruffa tale, che il suo mastro di stalla
vi restò morto; e il papa con tutti i
cardinali spaventati scappò a nascondersi
in duomo. Arrivato a Savona, e, quivi
imbarcatosi, nel dì 17 di maggio approdò
a Nizza. Curiosa non poco riuscì quella
scena. Non solamente non potè entrare
il papa nel castello, ma neppure nella
stessa città. Inoltre, per quanto egli studiasse,
non potè indurre al desiderato
abboccamento <i>Carlo V</i> e <i>Francesco I</i>.
Trattò dunque separatamente esso pontefice
con amendue. Il primo, venuto di
Spagna a Villafranca, si portò a visitar
il papa, alloggiato fuori di Nizza, dove
sotto un padiglione per un'ora intera
parlarono dei loro affari. Nel dì 21 di
maggio si abboccarono di nuovo. Poscia
nel dì 2 di giugno, un miglio di là da
Nizza, si presentò al pontefice il re di
Francia coi figli, e seguì fra lor due un
lungo ragionamento. Tornò esso re ad
<span class="pagenum" id="Page_535">[535]</span>
un altro congresso nel dì 13 dello stesso
mese. Al lodevolissimo zelo del papa non
venne fatto di condurre ad accordo alcuno
que' due monarchi, creduti dalla
gente savia per irreconciliabili; pure tanto
si affaticò, che gl'indusse amendue a
conchiudere nel dì 18 di giugno <span class="fnote">[Du-Mont, Corps Diplomat.]</span> una
tregua di dieci anni fra loro, con che
restasse ognuno in possesso di quel che
aveano preso: il che se dispiacesse al
<i>duca di Savoia</i>, divenuto bersaglio di
questi due potentati contendenti, ognun
sel può immaginare. E tanto peggior divenne
la sua condizione, perchè l'imperadore,
sdegnato per non aver esso duca
contro la promessa voluto concedere al
papa il castello di Nizza, volle dipoi tener
guarnigione spagnuola in Asti, Vercelli
e Fossano. Parlò ancora premurosamente
il pontefice della tenuta dell'intimato
concilio in Vicenza; ma ritrovò varie
difficoltà in que' monarchi; laonde convenne
differirlo. Promosse eziandio vivamente
presso il suddetto Augusto la
guerra da farsi contro il Turco, e ne riportò
molte promesse.
</p>

<p>
Questi al certo furono i veri motivi
per li quali papa Paolo, benchè con tanti
anni addosso, e mal provveduto anche
di sanità, prese a fare un viaggio sì lungo
da Roma a Nizza. Ma la gente maliziosa
d'allora, ed altri ancora dipoi si figurarono
che lo sprone principale del vecchio
papa fosse l'ardente suo desio di
maggiormente ingrandire il figlio <i>Pier-Luigi</i>
e i nipoti. Nè si può negare che in
cuor suo non avesse alte radici questo
affetto, familiare a quasi tutti i papi di
que' tempi corrotti. Pretende Bernardo
Segni <span class="fnote">[Segni, lib. 8.]</span> che <i>non fosse tenuta in quel
secolo cosa degna d'infamia che un papa
avesse figliuoli bastardi, nè che cercasse
per ogni via di farli ricchi e signori; anzi
erano avuti per prudenti e per astuti e
di buon giudizio pontefici tali</i>. Ma è ben
lecito a noi di credere che in ogni secolo
e tempo nel tribunale dei buoni e dei
<span class="pagenum" id="Page_536">[536]</span>
veri amatori della religione, queste fossero
considerate per gravi macchie in
chi è prescelto per sì alto e santo grado
nella Chiesa di Dio. E benchè il primo
neo non abbia impedito a taluno d'essere
egregio pontefice, e sia almeno tollerabile
il secondo, quando si tenga fra
i limiti della moderazione; pure l'eccedere
in questa passione sempre fu e sempre
sarà un abusarsi di quella dignità
che Dio per tutt'altro conferisce ai ministri
suoi. Ne abbiam veduto in addietro
de' perniciosi esempi. Quanto a <i>papa
Paolo III</i>, convien confessare che più al
pubblico bene della Chiesa e della repubblica
cristiana, che al nepotismo, in
imprendere quel viaggio furono rivolte
le sue mire; il che chiaramente apparisce
da una relazione stampata di Nicolò
Tiepolo ambasciatore di Venezia. Che
egli poi pensasse seriamente ancora a
prevalersi di tal congiuntura per promuovere
i vantaggi della sua famiglia, il
fatto lo dimostra. Allorchè accadde la
morte del <i>duca Alessandro de Medici,
Margherita d'Austria</i> sua moglie, dopo
aver fatto uno spoglio di tutte le gioie
e del meglio della casa de Medici, ritirossi
nella fortezza di Firenze, occupata
da <i>Alessandro Vitelli</i>. Da lì a qualche
tempo passò a Prato, indi a Pisa, per
aspettar gli ordini dell'<i>Augusto Carlo</i> suo
padre. Cominciò di buon'ora <i>Cosimo de
Medici</i> le sue pratiche alla corte d'esso
imperadore per ottenerla in moglie; ma
a questo mercato concorreva anche papa
Paolo, e in Nizza ottenne quanto volle.
Premeva più a Cesare di mantenersi amico
il pontefice che Cosimo, e già avea
disegnato qual moglie avesse a darsi al
nuovo signor di Firenze. Fu dunque dall'imperadore
promessa la figlia sua naturale
ad <i>Ottavio</i> figlio di <i>Pier-Luigi Farnese</i>;
nè questo bastò al pontefice, perchè
impetrò ancora che l'imperadore lo
investisse della città di Novara con titolo
di marchese. Aggiungono che l'accorto
vecchio si fosse anche lusingato di poter
indurre in que' congressi l'imperadore
<span class="pagenum" id="Page_537">[537]</span>
e il re di Francia a concedere a persona
neutrale il ducato di Milano, per
finir tutte le loro liti: il che se gli riusciva,
sperava appresso di far succedere
il figlio in quel riguardevole Stato. Dicono
che anche ne fece la proposizione,
ma che que' monarchi non si sentirono
ispirazione alcuna di far questo sacrifizio.
Di ciò tornerà occasion di parlare.
</p>

<p>
Nel dì 19 di giugno il <i>re di Francia</i>
si partì da' contorni di Nizza, e nel dì
seguente imbarcatosi il papa, ed accompagnato
dall'imperatore sino a Genova,
continuò poi il viaggio, con arrivare a
Roma nel dì 24 di luglio. Appresso dirizzò
le prore verso la Spagna l'Augusto
Carlo; ma, sorpreso da venti contrarii,
fu forzato a ritirarsi alle isole di Ieres.
Non volle entrare in Marsilia. Cresciuto
poi il furore del vento, che disperse la sua
flotta, e lui stesso condusse in pericolo,
andò ad approdare ad Acquamorta. Ivi
era con <i>Leonora regina</i> sua moglie, e
sorella dello stesso imperadore, il <i>re
Francesco</i>, il quale non ebbe difficoltà di
passare in un battello alla galea d'esso
Augusto, con dirgli: <i>Mio fratello, eccomi
per la seconda volta vostro prigione</i>. Lo
abbracciò Carlo, e mostrando anch'egli
egual finezza, scese dipoi a terra, e fu
in ragionamenti stretti con esso re, facendo
comparire, siccome accortissimo
signore il più bel cuore del mondo, e
buona intenzione d'accomodarsi: il che
diede speranza ad ognuno di pace, fuorchè
a papa Paolo, il quale avea abbastanza
scandagliato l'interno dello stesso
imperadore. Passò dipoi esso Augusto in
Ispagna, e attese alla guerra contro il
Turco. Intorno a questa io non dirò altro,
se non che non fu fatto quel magnifico
armamento che per li capitoli della
lega si dovea: pure <i>Andrea Doria</i> con
una fiorita armata navale si congiunse
colle forze de' Veneziani, del papa e dei
cavalieri di Malta, e formò uno stuolo
di cento e trentaquattro galee, sessanta
navi grosse ed altri navigli minori. Da
più secoli non s'era veduto un sì forte
<span class="pagenum" id="Page_538">[538]</span>
armamento in mare, ed ognuno ne prediceva
meraviglie. Ma il Doria, quando
venne il tempo della battaglia, con perpetuo
suo scorno si ritirò, lasciando esposti
i Veneziani al furore del Barbarossa,
con perder essi due galee, ed aver
come miracolosamente salvato a Corfù
il lor galeone che facea acqua da tutte
le bande. Ricuperò poi il Barbarossa nell'anno
seguente Castelnuovo, con mettere
a fil di spada quattro mila fanti spagnuoli
veterani, lasciati ivi di presidio: il che
più sonoramente accrebbe le mormorazioni
contra del Doria. Scuse o giustificazioni
si recarono della sua condotta,
che qui non importa riferire. Fu in pericolo
di perdere nell'anno presente anche
la Goletta in Africa, restata in potere
dell'imperadore, e ciò perchè sei mila
fanti spagnuoli quivi di guarnigione, per
mancanza di paghe, si ammutinarono, e
convenne condurne la maggior parte in
Sicilia, dove, durando la lor sedizione,
commisero de' gravi danni e spogli di
que' cristiani nazionali. <i>Don Ferrante Gonzaga</i>,
vicerè d'essa Sicilia, non ebbe altra
via per metterli in dovere, che di
ricorrere all'inganno. Cioè colle più forti
promesse, autenticate da solenni giuramenti,
prestati davanti al sacro altare,
impegnò il perdono per cadaun d'essi.
Ma dacchè gli ebbe separati e sbandati,
a poco a poco fatti pigliare i loro capi,
e moltissimi degli stessi soldati, barbaramente
contro la fede data, e conculcata
la religione d'essi giuramenti, fece impiccare:
cosa di eterna infamia per lui, e
che gli tirò addosso l'odio di tutta la
nazione spagnuola.
</p>

<p>
Mancò di vita nel dì 28 di dicembre
dell'anno presente <i>Andrea Gritti</i> doge di
Venezia, celebre per la sua prudenza e
per le sue militari imprese, ed ebbe per
successore <i>Pietro Lando</i>, eletto nel dì 20
di gennaio dell'anno seguente. Parimente
terminò i suoi giorni nel dì primo di
ottobre <i>Francesco Maria della Rovere</i>
duca d'Urbino, mentre si trovava in Pesaro,
con lasciar dopo di sè una gloriosa
<span class="pagenum" id="Page_539">[539]</span>
memoria per le sue azioni. Secondo il
Sardi <span class="fnote">[Alessandro Sardi, Storie MSte.]</span>, morì egli di veleno, datogli <i>ad
istanza di Luigi Gonzaga</i>, soprannominato
Rodomonte. Il Giovio parla dello stesso
veleno, ma senza attentarsi di palesarne
l'autore, benchè dica che risultasse
dal processo e dalla confessione chi fosse
il reo, lasciando sospetto contro di chi
aspirava al dominio di Camerino. Già dicemmo
che contro il volere e le pretensioni
della curia romana s'era messo in
possesso del ducato di Camerino <i>Guidubaldo</i>
figlio del suddetto duca d'Urbino,
il quale fin qui vi si seppe mantener contro
l'armi del papa colla riputazione del
valoroso suo padre, e molto più per la
protezione de' Veneziani, de' quali esso
duca Francesco Maria era generale. Ma
mancato di vita suo padre, e cessata l'assistenza
della repubblica veneta, il pontefice,
che nell'anno addietro avea con
contraccambio d'altri beni indotto <i>Ercole
Varano</i> a cedere le sue ragioni sopra
Camerino ad <i>Ottaviano Farnese</i> suo nipote,
non tardò a farle valere, inviando
<i>Stefano Colonna</i>, oppure <i>Alessandro Vitelli</i>,
come altri vogliono, coll'esercito pontificio
contro quella città. Tuttochè essa
fosse ben forte, pure il nuovo duca Guidubaldo,
conoscendo di non potersi quivi
mantenere, e temendo inoltre di perdere
anche il ducato d'Urbino, venne poi nell'anno
seguente a concordia col papa, e
gli rilasciò quella città e il suo ducato,
di cui egli non tardò ad investire il suddetto
suo nipote Ottavio. Nel dì 3 di
novembre entrò in Roma <i>Margherita di
Austria</i>, destinata in moglie ad esso Ottavio,
il quale era allora in età solamente
di quindici anni, dichiarato prefetto di
Roma. Si celebrarono quelle nozze con
gran sontuosità, feste ed allegrezze. Confessò
il papa d'aver avuto in dote trecento
mila scudi d'oro, ma non si sa qual
banchiere glieli coniasse. Racconta il Segni
che questa principessa si trovò sui
principii malcontenta di un tal maritaggio,
e che, essendo ita a Castro e Nepi,
<span class="pagenum" id="Page_540">[540]</span>
disse che la più vile terricciuola del duca
Alessandro suo primo marito valeva
più di Castro, e di quanto avea casa Farnese.
Ai motivi dunque del pontefice di
sempre più ingrandir la sua casa si dovette
aggiugnere ancor questo. Cosa mirabil
avvenne nel dì 29 di settembre di
quest'anno <span class="fnote">[Summonte.]</span>. Fra il porto di Baia e
di Pozzuolo apertosi il terreno, cominciò
a vomitare fuoco, sassi, fumo e cenere,
che portata per aria si stese più di cento
cinquanta miglia verso la Calabria, e ne
fu coperta tutta la città di Napoli. Cagionò
questo nuovo vulcano tremuoti per
otto giorni. Restarono inceneriti tutti gli
alberi, spianati gli edifizii, e desolato un
gran tratto di paese, pieno dianzi di amene
selve di agrumi e d'altri frutti. Della
vomitata materia fetente di zolfo si formò
all'intorno di quella bocca un monte,
alto più d'un miglio, di circuito al piano
di quattro miglia, occupante i bagni delle
Trepergole, e gran parte del lago Averno
e del Lucrino. Non avrei ardito di scrivere
tanta altezza di quel monte, sembrando
a me un'iperbole, se non ne facesse
fede anche Alessandro Sardi <span class="fnote">[Sardi, Storia MS.]</span>
storico contemporaneo. Furono in questo
anno da papa Paolo con sua gran lode
creati cardinali due insigni letterati italiani,
cioè <i>Girolamo Aleandro</i> e <i>Pietro
Bembo.</i>
</p>

<hr />
</div>

<div class="chapter">
<h2 class="hidden" id="MDXXXIX">MDXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXXXIX</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Paolo III</span> papa 6.</td>
  </tr>
  <tr>
    <td><span class="smcap">Carlo V</span> imperadore 21.</td>
  </tr>
</table>

<p>
A cagion della tregua stabilita fra
<i>Carlo imperadore</i> e <i>Francesco re di Francia</i>
si godè in quest'anno una felice quiete
per l'Italia. Intanto i Veneziani, dopo
la pruova fatta del poco capitale che poteva
farsi degli aiuti dell'imperadore contro
il Turco, scorgendo sè soli rimasti
in ballo, ed esposti alla straordinaria potenza
di Solimano, cominciarono a trattar
seco di pace. A questo fine nel mezzo
<span class="pagenum" id="Page_541">[541]</span>
dell'anno presente ottennero da lui una
tregua di tre mesi, la qual fu anche dipoi
prorogata. Non furono ascosi all'imperadore
e al re di Francia questi negoziati
del senato veneto col tiranno d'Oriente;
e però amendue (verisimilmente non
per vera voglia di guerreggiar contra
degl'infedeli, e molto meno il re Francesco
I amico d'essi, ma per comparire
presso la gente credula zelanti del bene
della cristianità) nel dicembre di questo
anno spedirono a Venezia i loro ambasciatori,
cioè Cesare il <i>marchese del Vasto</i>,
e il re il <i>maresciallo di Annebò</i>, per esortar
quel senato a desistere dalla pace con
esso Turco, con far loro sperare dei possenti
soccorsi. Ma gli avveduti e saggi
Veneziani, che sapevano qual divario passi
fra parole e fatti, grandi onori bensì
fecero a que' regi ministri, e tennero più
conferenze con essi, ma infine trovando
troppo allignata la discordia fra que' due
monarchi, li rimandarono ben corrisposti
d'altrettante belle parole, e senza conclusione
alcuna. Determinarono poscia di
cercar pace col sultano a qualunque condizione.
Mancò di vita in quest'anno nel
dì primo di maggio l'<i>imperadrice Isabella</i>;
perdita, per cui fu inconsolabile l'imperador
<i>Carlo V</i> suo marito, che molto la
amava. Già dicemmo negata da Cesare
a <i>Cosimo de Medici</i> la figlia <i>Margherita</i>,
per darla ad <i>Ottavio Farnese</i>. Premendogli
nondimeno di tenerselo amico, l'avea,
nell'anno addietro, confermato signore
e duca di Firenze: con che Cosimo cominciò
ad esercitare un pieno dominio
in quelle contrade. E perciocchè, siccome
signore di molta avvedutezza, si voleva
in tutto mostrar dipendente da esso imperadore
per più ragioni, e massimamente
per essere tuttavia in man degli Spagnuoli
le cittadelle di Firenze e di Livorno,
lasciò ancora all'elezione di lui il destinargli
una moglie. Dall'Augusto fu
dunque prescelta <i>donna Leonora</i> figlia
di <i>don Pietro di Toledo</i> vicerè di Napoli.
Mandò il duca Cosimo a prenderla, e
giunta nel dì 22 di marzo a Livorno, la
<span class="pagenum" id="Page_542">[542]</span>
condusse con gran pompa a Firenze, dove
sontuosamente furono celebrate le sue
nozze.
</p>

<p>
Nell'autunno di quest'anno scoppiò
in Fiandra la ribellione della città di
Gante, originata dai troppi aggravii nuovamente
imposti dai ministri cesarei. Mi
sia lecito lo scorrere colla penna colà,
perchè gli affari d'Italia andavano congiunti
con quei di chi n'era imperadore,
e ci possedeva tanti Stati. Nulla curando
il popolo di Gante il pregio d'essere lo
stesso Augusto Carlo uscito alla luce
nella loro città, prese l'armi, uccise, o
cacciò quanti ministri v'erano dell'imperadore.
Nè solamente fece ricorso per
aiuto al re di Francia, ma si diede anche
ad attizzar le altre provincie, affinchè
scuotessero il pesante giogo degli Spagnuoli.
Portatone il disgustoso avviso a
Cesare, dimorante allora in Ispagna, conobbe
egli tosto essere necessaria la
pronta sua presenza in quelle parti per
ispegnere il nato fuoco, o per trattenerlo
che non si dilatasse. V'ha chi scrive,
aver egli disegnato di passare in Italia
per mare, e poi per la Germania trasferirsi
in Fiandra, e che Francesco re di
Francia, ciò inteso, gli esibisse il libero
passaggio a quella volta pel suo regno.
Altri poi, e con più fondamento, sostengono
che Carlo, ben conoscente del generoso
animo del re Cristianissimo, facesse
maneggi per impetrare il sicuro
transito per la Francia: al qual fine indorò
la richiesta con isperanze di terminar
le pendenze sue con esso re. Aggiungono
i politici, procurato da lui principalmente
questo passaggio, acciocchè i
Fiamminghi, al mirar la buona armonia
che passava fra lui e il re di Francia,
cessassero di lusingarsi ch'esso re condiscendesse
a prendere la loro protezione
contra dello stesso imperadore. Partito
dunque di Spagna l'Augusto monarca,
e ricevuto dal figlio minore del re
con immenso onore ai confini della
Francia, e poscia dal delfino e dal re
stesso, sul fine dell'anno arrivò a Fontanablò,
<span class="pagenum" id="Page_543">[543]</span>
dove il lasseremo. Allorchè giunse
a Roma la nuova dell'abboccamento
che avea da seguire di que' due monarchi,
non fu pigro papa Paolo a destinare
un legato verso Cesare, col pretesto di
condolersi seco della morte dell'imperadrice,
ma singolarmente per procurar
la pace e vegliare agl'interessi della Chiesa,
dello Stato pontificio e della casa Farnese.
Perciocchè si credeva allora dagli
indovini dei gabinetti principeschi che
il pontefice amoreggiasse Siena, oppure
il ducato di Milano, siccome di sopra avvertimmo.
Scelto fu nel giorno 24 di
novembre per la suddetta legazione <i>Alessandro
cardinal Farnese</i> suo nipote,
giovine di circa diecinove anni, ma di
soavissimi costumi, di eccellente ingegno
e di grandissima espettazione, come lasciò
scritto Alessandro Sardi, con cui
vanno d'accordo gli altri scrittori di questi
e de' susseguenti tempi.
</p>

<hr />
</div>

<div class="chapter">
<h2 class="hidden" id="MDXL">MDXL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXL</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Paolo III</span> papa 7.</td>
  </tr>
  <tr>
    <td><span class="smcap">Carlo V</span> imperadore 22.</td>
  </tr>
</table>

<p>
Nel primo giorno del presente anno <span class="fnote">[Belcaire. Spondano. Adriani. Giovio. Segni.]</span>
entrò <i>Carlo imperadore</i> come in
trionfo nella real città di Parigi, accompagnato
dal <i>re Francesco</i>, da' suoi figli e
da tutta la magnifica sua corte. In tal
congiuntura incredibile fu il concorso di
nobili e popolo, non solo di Francia, ma
anche di Spagna e d'Italia, in maniera
che, quantunque sì vasta anche allora
fosse quella metropoli, pure si trovava
per tutte le sue strade così gran calca
d'uomini e cavalli, che alcuni per la folla
perderono la vita. Non lasciò indietro il
re Cristianissimo sorta alcuna di divertimenti,
come conviti, giostre, tornei ed
altri spettacoli, tutti fatti con somma magnificenza
e spesa, per far onore a sì
grand'ospite. Tenne l'imperadore dei
segreti e lunghi ragionamenti col re e
co' suoi ministri, nel che pareano divenuti
due fratelli que' possenti monarchi.
<span class="pagenum" id="Page_544">[544]</span>
Carlo V, da quell'accortissimo principe
ch'era, incantò ognuno con belle parole
di voler cedere lo Stato di Milano ad
uno dei figli del re, ma con riserbarsi il
compimento di così generose promesse
(fatte nondimeno solamente in voce)
dappoichè fosse sbrigato dall'impresa di
Gante. Allorchè questa fu finita, sparirono
quelle sì amichevoli intenzioni della
maestà sua, venendo sempre più ad apparire
che nell'Augusto Carlo, per mezzo
della madre, era passato l'ingegno di
<i>Ferdinando il Cattolico</i>, il quale osservava
la fede a misura dell'utile suo. Perlochè
trovandosi il re Francesco oltremodo
deluso, ad altro non pensò da lì innanzi
che a nuocergli e a muover guerra
ai di lui regni. Arrivato l'imperadore
a Brusselles, si applicò tutto alle maniere
di gastigar i Gantesi: al qual fine raunò
alcune migliaia di fanti tedeschi e cavalli
borgognoni. Allora fu che il popolo di
Gante, giacchè era venuta meno ogni
speranza di soccorso dalla parte dei
Franzesi, nè si trovavano in istato da
poterla durare contra del potente sovrano,
spedirono inviati a chieder misericordia,
facendogli anche sperare che
troverebbe aperte le porte della città,
ed ogni persona ubbidiente a' suoi cenni.
Intanto alcuni de' più colpevoli, conoscendo
che l'aria d'Inghilterra sarebbe
più salutevole per loro, colà si rifugiarono.
Ito poscia Cesare a Gante colle
sue schiere, armato vi entrò, fece tagliare
il capo a nove di que' cittadini, e da
lì a qualche tempo a molti altri, con
privar la città di tutti i suoi privilegii,
ed obbligar la cittadinanza a fabbricar
ivi alle sue spese una fortezza: al qual
lavoro destinò Carlo per presidente <i>Gian-Giacomo
de Medici</i> marchese di Marignano,
che ogni dì più facea progressi
nella grazia di lui. Questo esempio di
severità fece che tutti i Paesi Bassi col
capo chino pagassero e sofferissero da lì
innanzi qualsivoglia gravezza loro imposta.
Ed appunto osserva il Segni che
questo imperadore con mostra di gran
<span class="pagenum" id="Page_545">[545]</span>
religione e giustizia aggravava poi smisuratamente
di tributi i suoi popoli di Fiandra,
Milano, Napoli e Sicilia; e che i governatori
suoi cavavano il cuore ai sudditi
con esorbitanti aggravii: del che non si
allegava esempio simile di crudeltà sotto i
precedenti principi. Che libri di religione
leggesse questo monarca, non vel saprei
dire. Di questa sfigurata religione viene
accusato da esso Segni anche <i>Cosimo de
Medici</i>, novello duca di Firenze.
</p>

<p>
Sembrò ad alcuni che di questa maligna
influenza partecipasse alquanto eziandio
lo stesso <i>pontefice Paolo III</i>. Oltre
ad altre gravezze da lui imposte ai popoli
della Chiesa e al clero d'Italia, mise nel
presente anno un dazio sopra il sale, che
increbbe molto ai suoi sudditi. In Ravenna
insorse per questo qualche tumulto,
ma di poca durata. All'incontro, i
Perugini, pazzamente dato di piglio alle
armi, proruppero in un'aperta ribellione.
Per metterli in dovere raunò il papa otto
mila fanti italiani; quattro mila Spagnuoli
ottenne da Napoli; ed aggiuntivi ottocento
Tedeschi, fece marciar questa gente
addosso a Perugia sotto il comando di
<i>Pier-Luigi</i> suo figlio e di <i>Alessandro Vitelli</i>.
Le principali prodezze di costoro si
ridussero a bruciare il bello e fruttifero
paese intorno a quella città, non meritando
nome alcune picciole scaramuccie,
seguite fra essi e i Perugini. Questi avevano
chiamato alla lor difesa <i>Ridolfo Baglione</i>,
e confidavano forte che il duca
di Firenze Cosimo, siccome principe disgustato
per non poche ragioni del papa,
accorrerebbe in loro aiuto. Ma fallito
questo lor disegno, trovandosi sprovveduti
d'ogni cosa necessaria alla difesa,
mandarono a trattar di concordia. Altro
non ottennero, se non che il papa li volle
a discrezione. Entrativi i ministri e soldati
pontificii, per non essere da meno di
Cesare in gastigare i Gantesi, fecero decapitare
sei di que' gentiluomini, dieci
altri ne mandarono a' confini; e, spogliato
d'armi il popolo, e d'ogni autorità e
privilegio quel comune, ordinarono che
<span class="pagenum" id="Page_546">[546]</span>
alle spese loro si piantasse una fortezza
nella città, comprendendo in essa i palagi
de' nobili Baglioni. Rimasero per questo
ben umiliati i Perugini; ma non si dee
tacere che tredici anni dopo il <i>papa Giulio
III</i> restituì loro i magistrati e gli onori,
con ridurre quella città al reggimento,
come era prima. Terminata questa
festa, ad un'altra si diede principio,
perchè i Colonnesi, capo de' quali era
<i>Ascanio Colonna</i>, ricalcitrarono all'accresciuto
prezzo del sale. Però papa Paolo,
che anche senza di questo mirava di mal
occhio quella nobile e potente casa, siccome
quella che avea in altri tempi fatto
fronte a' suoi predecessori, mosse lor
guerra con un esercito di dieci mila persone.
Ma perchè quest'altra scena più
precisamente appartiene all'anno prossimo,
allora ne parleremo.
</p>

<p>
Seriamente intanto avea trattato <i>Luigi
Badoero</i>, ambasciator de' Veneziani a Costantinopoli,
di far pace colla Porta ottomana,
e gli convenne conchiuderla, non
come egli volle, ma come pretese Solimano <span class="fnote">[Andr. Maurocenus. Alessandro Sardi. Segni
ed altri.]</span>.
Fu obbligato il senato veneto a cedere
al Turco Napoli di Romania, e Malvasia
nella Morea, due terre di grande importanza,
e di pagare trecento mila scudi
d'oro nel termine di tre anni. Il trovarsi
abbandonata quella repubblica da chi le
dovea dar braccio contro le troppo superiori
forze della potenza turchesca, la
indusse ad accettar sì dura legge. Giunta
a Venezia la nuova di questa svantaggiosa
pace nel dì 27 d'aprile, grande strepito,
fiere mormorazioni si suscitarono
contra del Badoero, che a tanto prezzo
l'avesse comperata. Era in pericolo la
sua vita, non che la sua fama per questo;
ma si venne col tempo a scoprire un tradimento,
cosa rara in quella saggia e sì ben
regolata repubblica. Dimorava in Venezia
Antonio Rincone, ambasciatore di Francia;
e siccome il re Francesco, non senza infamia
del suo nome, teneva con Solimano
non solo stretta amicizia, ma anche una
<span class="pagenum" id="Page_547">[547]</span>
specie di lega; così il ministro suo andava
spiando tutto ciò che poteva essere
di vantaggio al Turco. Venne poi a scoprir
per mezzo di Costantino e Niccolò
Cavazza, segretarii della repubblica, e di
alcuni altri gentiluomini veneti, avere il
consiglio accordato segretamente al Badoero
di poter cedere, se così portasse
il bisogno, le suddette due città o, per dir
meglio, la Morea; e fecelo il Rincone
suddetto sapere a Solimano. Però allorchè
l'ambasciatore veneto affermò di non
aver ordine dalla repubblica di far quella
cessione, Solimano il trattò da bugiardo
e sleale, e stette saldo in voler quelle due
città. Leggesi presso il Du-Mont <span class="fnote">[Du-Mont, Corps Diplomat.]</span> lo
strumento di questa pace, fatto nel dì 20
d'ottobre dell'anno presente. Furono poi
da lì a molto tempo scoperti in Venezia
i traditori, e coll'ultimo supplizio gastigati
alcuni d'essi, e gli altri si sottrassero
alla giustizia col fuggirsene in Francia.
Venne anche licenziato il menzionato
Rincone, come persona che si abusava
della sua autorità in danno della repubblica.
Trovavasi in questi tempi a Messina
Andrea Doria principe di Melfi con cinquantacinque
galee, andando in traccia
de' corsari africani. Pervenutogli l'avviso
che Dragut Rais, famoso corsaro, subordinato
al Barbarossa, andava in corso
contro i Cristiani, spedì <i>Giannettino Doria</i>
valoroso nipote suo con ventuna galee
e una fregata a cercarlo. Trovò egli
avere il corsaro furiosamente dato il
sacco a Capraia, menato più di secento
anime in ischiavitù, ed essere passato ad
infestare i lidi della Corsica. Il raggiunse
Giannettino, il combattè, e fatto acquisto
di molti de' suoi legni, prigione fra gli
altri ebbe lo stesso Dragut, che fu messo
alla catena col remo. Tornossene il vittorioso
Doria a Messina, e presentò costui
al principe suo zio, che, datone l'avviso
all'imperadore, ricevette per risposta,
che sua maestà il donava a lui. Rimise
poi Andrea Doria questo mal arnese in
libertà, con fargli pagare una grossa taglia,
<span class="pagenum" id="Page_548">[548]</span>
ma con guadagnare eziandio un
biasimo non lieve presso de' cristiani;
perciocchè Dragut divenne più implacabil
persecutore de' medesimi e cagionò loro
da lì innanzi dei gravissimi danni. Stando
l'Augusto monarca in Brusselles nel
dì 11 d'ottobre dell'anno presente, investì
il principe <i>don Filippo</i> figlio suo
del ducato di Milano, come consta dal
diploma rapportato dal Du-Mont. Nel dì
28 di giugno (altri scrivono nel giorno
ottavo di aprile) mancò di vita <i>Federigo II
duca</i> primo di Mantova, con lasciar dopo
di sè <i>Francesco III</i> primogenito, che a lui
succedette nei ducato; <i>Guglielmo</i>, che
dopo Francesco regnò; <i>Lodovico</i>, che passato
in Francia divenne poi duca di Nevers;
e <i>Federico</i>, che fu poi cardinale.
Erano tutti questi figli in età pupillare,
e però il <i>cardinale Ercole</i> loro zio colla
<i>duchessa Margherita</i> prese il governo di
quegli Stati.
</p>

<hr />
</div>

<div class="chapter">
<h2 class="hidden" id="MDXLI">MDXLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Paolo III</span> papa 8.</td>
  </tr>
  <tr>
    <td><span class="smcap">Carlo V</span> imperadore 23.</td>
  </tr>
</table>

<p>
La guerra fra <i>papa Paolo</i> ed <i>Ascanio
Colonna</i> diede in questi tempi pascolo ai
cacciatori di nuove. Andò l'esercito pontificio,
comandato da <i>Pier-Luigi Farnese</i>,
a mettere campo a Rocca di papa, e cominciò
a batterla colle artiglierie. Trovavasi
allora Ascanio a Ginazzano, ed
avendo inviato alquante schiere in soccorso
di quella terra, ebbe la mala ventura;
perchè, rotte le sue genti, in gran
parte rimasero uccise o prigioniere. Perciò
da lì a qualche tempo quella rocca
capitolò la resa. Passarono l'armi pontificie
sotto Palliano, e vi trovarono alla
difesa <i>Fabio Colonna</i> con un grosso presidio
di mille e cinquecento fanti, che,
tosto usciti fuori, diedero il ben venuto
ai papalini, uccidendo i bufali che tiravano
le artiglierie, e poco mancò che
queste non inchiodassero. Furono fatte
molte azioni sotto quella terra e sotto
Ceciliano, a cui nello stesso tempo fu
posto l'assedio. Dopo gran tempo s'impadronì
<span class="pagenum" id="Page_549">[549]</span>
il Farnese di Palliano e della sua
cittadella, di Ceciliano, Ruviano e d'ogni
altro castello posseduto da Ascanio Colonna
in quel della Chiesa. Furono, d'ordine
del papa, smantellate dai fondamenti
le loro fortezze; nel qual tempo tanto
il vicerè di Napoli, quanto l'imperadore,
della cui protezione godevano i Colonnesi,
con tutto il desiderio di dar loro
aiuto, nulla si attentarono di fare in lor
favore, per non inimicarsi il papa. Intanto
<i>Carlo Augusto</i> dalla Fiandra passò in
Germania, per quetar, se potea, i torbidi
funestissimi della religione, e per disporre
un buon argine alla guerra che veniva
minacciata dal sultano de' Turchi all'Ungheria.
Per conto della religione, niun
vantaggio se ne ricavò. Fece nuove premure
il legato pontificio per la celebrazione
d'un concilio generale, desiderato
sommamente anche dall'imperadore; ma
perchè insorsero discrepanze intorno al
luogo, bramandolo il papa in Italia, e gli
altri in Germania, intorno a questo importante
punto nulla per allora si conchiuse.
Quanto all'Ungheria, mandò bensì
il <i>re Ferdinando</i> l'esercito suo all'assedio
di Buda, occupata dalla <i>regina vedova</i> del
<i>re Giovanni</i>, ma ne riportò una considerabil
rotta dall'armata di Solimano,
che in persona accorse colà, ed appresso
s'impadronì della stessa città di Buda,
capitale di quel regno.
</p>

<p>
Ora l'<i>imperador Carlo</i>, tuttochè paresse
necessaria la presenza sua in quelle
parti, esigendola i bisogni della Cristianità,
cotanto malmenata dai Turchi;
pure, siccome avido di gloria, avendo disegnato
un'altra impresa, s'incamminò
alla volta d'Italia. Cioè si era messo in
animo di far guerra ad Algeri, gran nido
di corsari, e sede del formidabil Barbarossa
che tenea tanto inquiete le coste del
Mediterraneo cristiano, e massimamente
la Spagna. A questo fine avea egli approntata
una poderosissima flotta in Ispagna e
in Italia sotto il comando di <i>Andrea Doria</i>.
Calò dunque Cesare nel mese di
agosto a Trento, dove fu ad inchinarlo il
<span class="pagenum" id="Page_550">[550]</span>
<i>marchese del Vasto</i> colla nobiltà milanese,
e comparve ancora a fargli riverenza
<i>Ercole II duca</i> di Ferrara, ed <i>Ottavio Farnese</i>
duca di Camerino. Passato a Milano,
fu in quella città accolto con ogni
possibil onore e magnificenza. Altrettanto
fecero i Genovesi, allorchè pervenne alla
loro città. Erasi già concertato un abboccamento
da tenersi tra il papa ed esso
Augusto in Lucca; però il pontefice si
mosse da Roma nel dì 27 di settembre,
senza far caso de' medici, che gli sconsigliavano
questo viaggio pei pericolosi
caldi della stagione, e per la sua troppo
avanzata età. Ma prevalse in lui la premura
di levar le difficoltà insorte pel
concilio generale, e d'impedir una nuova
guerra che già si presentiva aversi a destare
dal <i>re Francesco</i> contra d'esso imperadore.
Imperocchè, manipolando sempre
il re franzese le maniere di sminuire
la potenza austriaca, e mantenendo perciò
non senza discredito suo una stretta corrispondenza
ed amicizia con Solimano
imperadore de' Turchi, avea nel precedente
luglio messo in viaggio due suoi
oratori alla Porta ottomana, cioè <i>Antonio
Rincone</i> Spagnuolo, che, bandito dalla
patria, era passato molto tempo prima
al suo servigio, ed, inviato a Costantinopoli,
era stato ben veduto dal sultano.
Di costui e delle sue trame in Venezia
parlammo di sopra. Il Rincone adunque
con <i>Cesare Fregoso</i>, confidando nella tregua
che tuttavia durava fra Carlo V
e Francesco I, venuto in Italia, s'imbarcò
sul fiume Po, meditando di passare a Venezia.
Per quanto gli dicesse il Fregoso,
che trovandosi egli dichiarato ribelle dell'imperadore,
non era compreso nella tregua,
e poter senza pena essere secondo le
leggi ucciso da chicchessia; pure si ostinò
in quel viaggio. Arrivati che furono il
Rincone e il Fregoso alla sboccatura del
Ticino, eccoti sopraggiugnere gente incognita
in barca, che li colse amendue, e
poi li trucidò. Fortunatamente un'altra
barca, dove era il segretario del Rincone
colle istruzioni, si salvò a Piacenza. A
<span class="pagenum" id="Page_551">[551]</span>
tale avviso montò nelle furie il re Francesco,
e, imputando al marchese del Vasto
la loro cattura e morte, pretese rotta
la tregua, e contravvenuto al diritto
delle genti.
</p>

<p>
Arrivò nel dì 8 di settembre <i>papa
Paolo</i> a Lucca, e nel dì 10 vi fece la sua
entrata anche l'<i>Augusto Carlo</i>, che tenne
poi varie conferenze colla santità sua.
Osserva il Segni che Carlo portava una
cappa di panno nero, un saio simile
senza alcun fornimento, e in capo un
cappelluccio di feltro, e stivali in gamba,
coprendo con quest'abito semplicissimo
un'ambizion superiore a quella d'Ottavio
Augusto monarca del mondo. Al
corteggio di sua maestà si trovarono i
<i>duchi di Ferrara e di Firenze</i>; e perciocchè
il primo prese la mano sul secondo,
col tempo insorsero liti di precedenza tra
<i>Alfonso II duca</i> di Ferrara e lo stesso Cosimo,
che servirono di passatempo ai
politici, e di scandalo presso d'altri. Si
trattò in Lucca del concilio, e sebben
più d'uno lasciò scritto che ivi si determinò
di tenerlo in Trento, pure il Rinaldi,
annalista pontificio, con buoni documenti
ci assicura che niuna determinazione fu
presa allora intorno al luogo. Vi si parlò
di lega contra il Turco, e di conservar
la pace; ma colà giunto il <i>signor di Monì</i>
ambasciator franzese, alla presenza del
papa richiese i suoi due presi oratori
(che non erano già in vita), e giustizia
contro il <i>marchese del Vasto</i>. Tanto l'imperadore
che il marchese stettero saldi
in negar d'essere autori consapevoli del
fatto: il perchè maggiormente adirato il
re di Francia, fece ritenere in Lione <i>Giorgio
d'Austria</i> arcivescovo di Valenza e
vescovo di Liegi. Quindi, acciecato dallo
spirito di vendetta, contrasse la lega coi
re di Svezia e Danimarca, e con altri
principi tutti eretici; e sempre più strinse
l'amicizia con Solimano gran signore ai
danni dell'imperadore. Ancor qui vien
preteso che neppur trascurasse il buon
pontefice in questa occasione di procurare
i vantaggi della propria casa, con
<span class="pagenum" id="Page_552">[552]</span>
proporre a Cesare, che quando a lui non
piacesse di soddisfare alle richieste del
re Cristianissimo, con cedergli il ducato
di Milano, si compiacesse di metterlo
almeno in deposito nelle mani del duca
Ottavio Farnese, nipote d'esso papa, e
genero del medesimo Augusto; il quale,
finchè fossero decise le controversie
fra la maestà sua e il re di Francia,
pagherebbe censo, e lo renderebbe poi a
chi fosse di dovere. Se questo ripiego
riusciva all'accorto pontefice, sperava
ben egli che di quel deposito o tardi o
non mai si sarebbe veduto il fine. Che
l'imperadore non rigettasse affatto la
proposizione, si rende non inverisimile
da quanto diremo altrove.
</p>

<p>
Affaticossi poi il papa, unito ad <i>Andrea
Doria</i> e ad altri generali cesarei,
per dissuadere a <i>Carlo V</i> l'impresa d'Algeri,
siccome troppo pericolosa per la
stagione avanzata, in cui suole imperversare
il mare; ma non si lasciò egli
smuovere punto, forse credendo di avere
sposata la fortuna, che certo fin qui gli si
era mostrata molto propizia; ma ebbe
bene a pentirsene da lì a non molto. Non
più di tre giorni si fermò egli in Lucca,
e passato al golfo della Spezia, di là spiegò
le vele alla volta di Maiorica, per ivi
far l'unione di tutto il suo potente stuolo,
dov'era imbarcata numerosa fanteria
italiana, spagnuola e tedesca, con un rinforzo
di cavalleria. Non potè sarpar le
ancore se non il dì 18 d'ottobre, tempo
disfavorevole alle imprese di mare
in paese nemico. Arrivato sotto Algeri,
diede principio all'assedio col fracasso
delle artiglierie. Ma ecco nel dì 25 d'ottobre
sorgere un vento di tramontana si
fiero, che conquassò ben cento e trenta legni
dei cristiani. Ruppersi molti di essi, e
chi non perì nel mare, fuggendo a terra,
trovava la morte per li Mori posti alla
guardia de' lidi. Restò l'esercito cesareo
sotto Algeri senza vettovaglie, senza paglia
pei cavalli, senza fuoco, perchè combattuto
da una dirotta pioggia e dal furiosissimo
vento. Forza dunque fu di levare
<span class="pagenum" id="Page_553">[553]</span>
il campo, e d'imbarcare, come si
potè, la gente nelle galee e navi che non
erano perite; e perchè luogo non restava
a' bei cavalli di Spagna, parte de' quali
avea servito di cibo alle affamate soldatesche,
se ne fece un macello. Molti poi
di questi legni, tuttavia perseguitati dalla
tempesta, colle genti che vi erano sopra,
rimasero preda dell'onde. Gli altri sbandati,
chi alla Spezia, chi a Livorno e chi
alle spiagge di Spagna approdarono. Ridottosi
l'imperadore a Bugia, porto dell'Africa
mal sicuro, colle galee di Spagna
ed altre navi, fu, per la continuata
fierezza del mare, costretto a fermarsi ivi
per venticinque giorni, dove anche si fracassarono
alcune sue galee; e finchè venuta
un po' di bonaccia, s'imbarcò; ma rispinto
di nuovo colà, finalmente nel dì
28 di novembre fece vela verso la Spagna,
e a dì 3 di dicembre prese porto a
Cartagena, portando seco una memoria
indelebile di sì grave sciagura che fece
tanto strepito per tutta l'Europa, e insieme
la gloria di aver mostrato un costante
ed eroico animo in tutta quella
lagrimevole occasione: gastigo della sua
testardaggine o troppa fiducia della sua
fortuna.
</p>

<hr />
</div>

<div class="chapter">
<h2 class="hidden" id="MDXLII">MDXLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Paolo III</span> papa 9.</td>
  </tr>
  <tr>
    <td><span class="smcap">Carlo V</span> imperadore 24.</td>
  </tr>
</table>

<p>
Pe' buoni uffizii di <i>papa Paolo</i> si era
nell'anno addietro astenuto <i>Francesco re</i>
di Francia dal muover guerra a <i>Carlo
imperadore</i>, essendoglisi fatto conoscere
il sommo vitupero, in cui sarebbe incorso,
se in tempo che Cesare facea l'impresa
di Algeri in benefizio della cristianità
di tutto il Mediterraneo, e per conseguente
anche della Francia, egli avesse
impugnate l'armi contra di lui. Ma
dacchè vide sì infelicemente terminata
quella spedizione, e che in tanto sconcerto
delle forze di Cesare si poteano
sperar maggiori progressi, raunato un
potentissimo esercito, in quattro diversi
<span class="pagenum" id="Page_554">[554]</span>
siti sul principio della primavera portò
la guerra addosso agli Stati di esso Augusto,
pretendendo guasta la tregua fra
loro per la morte del Rincone e del Fregoso.
Inviò dunque <i>Arrigo il delfino</i> figlio
suo primogenito con poderoso esercito
all'assedio di Perpignano, capitale
del Rossiglione, frontiera della Spagna.
A <i>Carlo duca d'Orleans</i> suo secondogenito
diede l'incumbenza d'assalire con
altro vigoroso corpo d'armati il ducato
di Lucemburgo. Il <i>duca di Cleves</i> col signor
di Longavilla con altre milizie ebbe
ordine di passare ostilmente contro il
Brabante, e <i>Antonio di Borbone duca</i> di
Vandomo contro la Piccardia. Disposto
un sì grave apparato, nel dì 10 di luglio
dichiarò pubblicamente la guerra allo
imperadore, persuadendosi che, colto da
tante parti, in alcuna almeno di esse avesse
a soccombere. Non era approvata
dai suoi generali più prudenti questa divisione
di forze, sostenendo essi che più
buona ventura si potea promettere da
un gagliardissimo unito esercito, che da
tanti ritagli; ma niuno osò di contraddire
alla risoluzion già presa da un re
che credea saperne più di loro. Altro a
me intorno a quelle guerre non resta da
dire, se non che bravamente si difese lo
imperadore in tutti que' siti, e che incendii
e guasti furon ben fatti, ma senza alcun
rilevante guadagno dal canto dei
Franzesi, e con avere esso re Francesco
gittati più milioni per nulla ottenere.
</p>

<p>
Neppure dimenticò in questi tempi
esso re Cristianissimo gli affari di Piemonte,
dove i suoi capitani teneano ed
aveano ben fortificate le città di Torino,
di Pinerolo ed altri luoghi. Impadronissi
il signor di Bellay di Cherasco, e di là passò
sotto la città d'Alba; ma non vi si
fermò gran tempo, per avervi trovato
chi sapea difenderla. Arrivato intanto di
Francia il signor di Annebò con sette
mila fanti tra italiani e franzesi veterani,
l'armata loro, forse ascendente a diciotto
mila combattenti, imprese l'assedio di
Cuneo, castello forte a piè de' colli di
<span class="pagenum" id="Page_555">[555]</span>
Tenda, dove si uniscono due fiumi discendenti
dall'Alpi. Si era conservata
questa terra sotto l'ubbidienza di <i>Carlo
duca di Savoia</i>, senza voler ammettere
guarnigione imperiale, siccome aveano
fatto Asti, Vercelli, Ivrea, Fossano, Chieri,
Cherasco ed altre terre, dove <i>Alfonso
marchese del Vasto</i> governatore di Milano
teneva presidio cesareo. Il popolo di
Cuneo fu in tal congiuntura forzato a
chiedere soccorso al marchese, che vi
mandò sessanta cavalli con due compagnie
di fanti. Questo picciolo aiuto, unito
al valore de' terrazzani, che fecero una
gagliarda difesa, obbligò dopo qualche
tempo gli assedianti franzesi a ritirarsi
di là: avvenimento non diverso da altri
del secolo prossimo passato, e che abbiam
veduto rinnovato nel 1744, in cui
l'armi franzesi e spagnuole, dopo lungo
assedio di quella forte terra o città, han
dovuto battere la ritirata con gloria di
<i>Carlo Emmanuele</i> re di Sardegna e duca
di Savoia. Per mancanza poi di paghe
si sbandò la gente condotta dall'Annebò.
Di costoro, che voleano passare sul Piacentino,
il marchese del Vasto ne uccise
circa settecento a Monteruzzo, e gli altri
si dispersero per le langhe, onde ancora
furono cacciati. Riuscì al soprallodato
marchese di prendere in quest'anno Villanuova
d'Asti, Carmagnola, Carignano
e qualche altro picciolo luogo; colle quali
imprese terminò la campagna in Piemonte,
stando il duca di Savoia a compiagnere
la funesta scena che faceano le
due nemiche armate sulle terre del suo
dominio.
</p>

<p>
Lasciossi tanto accecare in questi
tempi dalla malnata passione sua il <i>re
di Francia Francesco I</i>, che giunse a commettere
un'azione che sarà di perpetua
infamia, non dirò già alla nazion franzese,
che niun assenso prestò alle sconsigliate
risoluzioni del re, anzi le detestò,
come apparisce dalle storie; ma bensì
allo stesso re Francesco, che, dimentico
d'essere cristiano, nonchè Cristianissimo,
per soddisfare al fiero appetito della
<span class="pagenum" id="Page_556">[556]</span>
vendetta insieme e dell'ambizione, spedì
a Costantinopoli Antonio Polino e il signor
di Ramon a trattar lega col gran
signore Solimano a' danni dell'<i>imperador
Carlo V</i> e del <i>re d'Ungheria Ferdinando</i>
suo fratello. Restò conchiuso fra loro
che il Barbarossa con potente armata
navale verrebbe nel Mediterraneo ad
unirsi co' Franzesi, e che Solimano in
persona con ducento mila combattenti
continuerebbe l'acquisto del regno di
Ungheria. Ma perchè era di molto avanzata
la stagione, si differì all'anno seguente
l'effettuazione di sì obbrobrioso
trattato. Non erano ascose a <i>papa Paolo
III</i> queste mene del re franzese, e ne
provava gran pena pel nero turbine che
soprastava a tanti innocenti cristiani,
esposti alla desolazion del paese o alla
schiavitù, e ad abiurar la religione, e per
l'evidente pericolo che crescesse la potenza
turchesca, a cui anche potea venir
fatto di occupar qualche sito importante
nelle viscere della cristianità d'Occidente.
Scrisse più lettere, spedì legati,
inculcando sempre più ragioni e preghiere
per condurre i due emuli monarchi
alla pace: tutto nondimeno indarno,
rovesciando cadaun d'essi sopra l'altro
la colpa di tanti sconcerti, ed amendue
ostinati ed accaniti l'un contro l'altro.
L'anno fu questo, in cui pel buon maneggio
di <i>Giovanni Morone vescovo</i> di
Modena, insigne per la sua dottrina, prudenza
ed eloquenza, e nunzio pontificio
in Germania, rimasero spianate le difficoltà
sin qui insorte intorno al luogo,
dove s'avea a tenere il concilio generale;
e si fissò la risoluzione di aprirlo nella
città di Trento. Sopra di che formò lo
zelante pontefice Paolo nel dì 22 di maggio
una bolla, rapportata dal Rinaldi, in
cui informò tutti i regni cattolici che
nel dì primo del prossimo novembre se
ne farebbe l'apertura nella città suddetta.
Di buon'ora si scatenarono i protestanti
contra di questo santo decreto,
quasichè dovesse da loro prender legge
la Chiesa cattolica. Ma neppur in questo
<span class="pagenum" id="Page_557">[557]</span>
anno si potè dar principio a quella sacra
assemblea per cagion delle guerre che
più che mai continuarono.
</p>

<p>
Provossi in questi tempi, specialmente
nella Lombardia, il flagello delle locuste
passate dal Levante in Italia <span class="fnote">[Isnardi, Diario Ferrarese MS. Alessandro
Sardi.]</span>. Erano
alate, e più grandi delle solite a vedersi,
perchè lunghe un dito; volando adombravano
il sole per lo spazio di uno o
due miglia; e dovunque passavano, faceano
un netto di tutte le erbe ed ortaglie.
Nota il Surio <span class="fnote">[Surius, Commentar. Campana, Vita di
Fil. II.]</span> che in questo medesimo
anno la Slesia e la Misnia in
Germania nel tempo di state patirono lo
stesso infortunio. Venuto poi il verno,
perirono esse locuste, ma infettando l'aria
col loro fetore; e guai a chi non ebbe
la cura di seppellirle. Tremuoti ancora
spaventosi riempierono di terrore nel
giugno di quest'anno la Sicilia e la Toscana,
e caddero molti edifizii, e perirono
centinaia di persone, massimamente nella
terra di Scarperia e in tutto il Mugello,
con risentirsene Firenze, Pisa, Volterra,
Lucca ed altri luoghi. Questi erano flagelli
presenti; eppur la buona gente li
prendea solamente per presagii e preludii
di maggiori disgrazie. Merita ben <i>Gasparo
Contarino cardinale</i> che qui si faccia
menzione dell'immatura sua morte,
accaduta in Bologna nel dì primo di settembre
dell'anno presente, e non già
del seguente, come alcuno ha scritto;
perchè in lui mancò un gran lume del
sacro collegio. Ma in questo medesimo
anno <i>papa Paolo</i> avea fatta una promozione
di cardinali nel dì 2 di giugno,
in cui fra gli altri egregi personaggi ottennero
la porpora il suddetto <i>Giovanni
Morone arcivescovo</i> di Modena, <i>Gregorio
Cortese</i> e <i>Tommaso Badia</i>, amendue Modenesi,
illustri per la loro dottrina e per
altre doti.
</p>

<p>
<span class="pagenum" id="Page_558">[558]</span>
</p>

<hr />
</div>

<div class="chapter">
<h2 class="hidden" id="MDXLIII">MDXLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Paolo III</span> papa 10.</td>
  </tr>
  <tr>
    <td><span class="smcap">Carlo V</span> imperadore 25.</td>
  </tr>
</table>

<p>
Giacchè l'<i>Augusto Carlo</i> mirava da
lungi il nuovo gagliardo armamento del re
di Francia contro i suoi Stati di Fiandra
e d'Italia, e del pari non ignorava aver egli
incitato il gran signore Solimano contro
dell'Ungheria, e come formidabil fosse
la flotta preparata dal Barbarossa contro
i cristiani del Mediterraneo: determinò
di passar dalla Spagna in Italia, e poscia
in Germania, per accudire dove il bisogno
maggiore lo richiedesse. Aveva egli
fatto riconoscere con solenne funzione
dagli Stati di Spagna <i>don Filippo</i> suo figlio
per suo successore in que' regni; e parimente
gli avea procacciata in moglie
<i>donna Maria</i> figlia di <i>don Giovanni re</i> di
Portogallo, tuttochè esso suo figlio non
avesse che tredici anni. Celebrate poi che
furono le nozze nel marzo del presente
anno, l'imperadore, imbarcato sulle galee
d'<i>Andrea Doria</i>, arrivò felicemente a
Genova. In questo mentre, per maggiormente
precauzionarsi contro del re Cristianissimo,
avea egli contratta lega con
<i>Arrigo VIII re</i> d'Inghilterra; ma lega che
sommamente dispiacque al <i>pontefice Paolo</i>,
al vedere che quel re, divenuto ribelle
alla religion cattolica, veniva ad
unirsi con un imperadore, per portar le
armi contro la Francia cattolica. Ma noi
ora viventi non più facciam caso di siffatte
leghe fra cattolici e protestanti, perchè
avvezzi a toccar con mano che l'interesse
di Stato è pur troppo il primo mobile
in cuor de' regnanti, e non già la religione.
Ora il pontefice, dacchè seppe il
disegno di Carlo Augusto di tornare in
Italia, fece proporre un abboccamento
con lui, sperando pure, giacchè nulla
servivano i mezzi finora adoperati, di
poter colla presenza ed eloquenza sua
muovere qualche trattato di pace, per
cui verisimilmente avea delle buone intenzioni
dalla parte de' Franzesi. A questo
<span class="pagenum" id="Page_559">[559]</span>
congresso non inclinava Cesare, perchè,
prevedendo che senza cedere alcuna porzion
di Stati o diritti non si poteva venir
all'accordo, egli non si sentiva voglia di
comperar la quiete con suo svantaggio, e
però si andava divincolando per fuggir
quell'incontro. A Genova, dove egli era
pervenuto, si portarono il <i>marchese del
Vasto</i> e <i>don Ferrante Gonzaga</i> per inchinarlo,
ed altrettanto fece anche <i>Pier-Luigi
Farnese</i>, la cui nuora <i>Margherita</i>
si fermò a Parma ad oggetto di vedere
nel passaggio l'Augusto genitore, con cui
di Spagna era venuto eziandio il <i>duca
Ottavio</i> suo marito. Essendosi ancora
portato colà <i>Cosimo duca di Firenze</i>, tanto
si maneggiò, che l'imperadore, intento
a raccoglier moneta, si lasciò indurre a
rimettergli le cittadelle di Firenze e di
Livorno, con che egli pagasse ducento
mila scudi d'oro, come attesta il Segni
con altri storici. L'Adriani scrive cento
cinquanta mila.
</p>

<p>
Si mosse intanto da Roma l'ansioso
papa Paolo coll'accompagnamento sfarzoso
di una gran corte, e di mille e quattrocento
cavalli a' dì 26 di febbraio, e
passando per nevi e ghiacci, arrivò a
Bologna, dove sperava che Cesare verrebbe
a trovarlo. Ma dacchè ebbe inteso
non poter esso Augusto portarsi colà,
stante il bisogno di passar frettolosamente
in Germania, tanto si adoperò, che fu
destinata la terra di Busseto, posta fra
Piacenza e Cremona, e posseduta da
Girolamo Pallavicino, per luogo del loro
congresso. I fatti mostrarono non aver
l'imperadore la fretta, con cui egli si
schermiva dall'abboccarsi col papa. Ora
l'impaziente pontefice si portò sino a
Parma e Piacenza, non volendo che gli
scappasse di mano l'astuto monarca. E
perchè poi si avvide che si differiva il di
lui arrivo a Genova, o la partenza di là,
determinò di tornarsene a Bologna. Prima
nondimeno di portarsi colà, perchè
era stato invitato dal <i>duca di Ferrara Ercole
II</i> a visitar la sua capitale, imbarcatosi
nel dì 21 d'aprile a Brescello,
<span class="pagenum" id="Page_560">[560]</span>
arrivò lo stesso giorno in vicinanza di
Ferrara, dove nel dì seguente fece la sua
solenne entrata. La magnificenza, con
cui fu egli accolto dal duca e dalla nobiltà
e popolo ferrarese, gli spettacoli e
divertimenti a lui dati, e l'immenso concorso
di foresteria a quella città, vengono
descritti nel Diario manuscritto di Antonio
Isnardi, e in altre storie ferraresi. Ne
ho parlato anch'io nella seconda parte
delle Antichità Estensi. Quivi si fermò
per tre giorni il papa, dopo di che si restituì
a Bologna. Venne finalmente la sospirata
nuova che l'imperadore era per
muoversi da Genova; laonde il pontefice
corse a Parma, e nel dì 21 giugno passò
a Busseto. A quella terra nel giorno seguente
arrivò parimente l'Augusto Carlo,
e furono amendue ad uno stretto
colloquio di più ore. Per quanto si affaticasse
il santo padre per indurre l'imperadore
a dar mano alla pace, con cedere
lo Stato di Milano ad un figlio del
re di Francia, il trovò sempre più saldo
di una torre. Però venne egli a proporre
per mezzo termine che sua maestà desse
a <i>Pier-Luigi Farnese</i>, oppure ad <i>Ottavio</i>
suo nipote, quel ducato, cioè a persone
divotissime di Cesare e del sacro romano
imperio: proposizione non nuova
agli orecchi di quel monarca, il quale
seppe ben difendersi da questo assalto,
ancor che molto perorassero le lagrime
della <i>duchessa Margherita</i> figlia di
esso Augusto, ed inoltre gli fosse esibito
grossissimo censo in avvenire, e
di presente una strabocchevol somma
di danaro, che papa Paolo s'era studiato
di ammassare in varie guise per
questo fine.
</p>

<p>
Voce comune fu che questo desiderato
ingrandimento della casa Farnese
fosse, non dirò l'unico, ma uno de' principali
incentivi, per cui il papa, nulla curando
i disagi de' viaggi e della stagione,
la poca sua sanità, e l'età ormai inclinante
alla decrepitezza, anzi dimenticando
il decoro della sublime sua dignità,
corresse dietro all'Augusto Carlo,
<span class="pagenum" id="Page_561">[561]</span>
che poi si sbrigò presto di lui <span class="fnote">[Raynaldus, Annal. Eccles.]</span>. Lo
stesso cardinal Sadoleto, che pure stava
allora in Francia, confessò che, prima
anche dell'abboccamento di Busseto, era
corsa la fama che per privati interessi il
papa avesse impreso questo viaggio. Cesare
Campana <span class="fnote">[Campana, Vita di Filippo II.]</span>, e molto più il cardinal
Pallavicino <span class="fnote">[Pallavicino, Storia del Concilio.]</span>, per gratitudine alla
memoria di un papa, da cui la insigne
compagnia di Gesù riconosce la prima
sua approvazione, amendue lontani di
tempo, prendono qui a volere smentir
quella voce. Ma difficile è che mai la
schiantino dal cuore degli accorti lettori.
Perciocchè l'addurre che il Giovio e
due o tre altri storici han preso abbaglio
in altri punti di storia, niuna forza ha,
perchè troppo pruova; e potrebbonsi con
arme sì comode mettere in dubbio infinite
altre vere asserzioni degli storici.
Ognun sa se gagliardo fosse, per non dir
di più, anche in Paolo III il prurito di
portar la sua casa ad onori sublimi di
principato; poco ancora staremo a vederne
una indubitata pruova. Qui poi
abbiam la corrente degli storici che asseriscono
quel fatto, anche prima del congresso
di Busseto; e la maggior parte
contemporanei, e non solo d'Italia, ma
di Francia e di Spagna. Per tacere degli
altri, Alessandro Sardi <span class="fnote">[Sardi, Istor. MSta.]</span>, che in questi
tempi fioriva, e lasciò una Storia manoscritta,
di cui mi servo, va in ciò d'accordo
cogli altri. Onofrio Panvinio <span class="fnote">[Panvinio, Vite de' Papi.]</span>, che
pescava in buoni gabinetti, afferma, avere
<i>il papa fatto all'aperta intendere</i> questa
sua proposizione all'imperadore. E Bonaventura
Angeli <span class="fnote">[Angeli, Storia di Parma.]</span>, che non ignorava
gl'interessi di casa Farnese, e dedicò la
sua Storia al <i>duca Ranuccio</i>, non dovea
certo tener per sogno le condizioni proposte
da papa Paolo per ottenere il ducato
di Milano al figlio, le quali son riferite
<span class="pagenum" id="Page_562">[562]</span>
dall'Adriani. Più ragionevol cosa
dunque è il sostenere che principalmente
si movesse il pontefice al suddetto viaggio
ed abboccamento per maneggiar la pace
in bene della cristianità; e che v'ingroppasse
poi il progetto dell'acquisto di Milano
pel figlio o nipote, giacchè si trovò
Cesare troppo alieno dal sacrificare quel
bel paese alle voglie del re di Francia.
Hanno i lettori a perdonarmi se qui mi
son fermato alquanto per amore della
verità, credendo io infine che nulla pregiudichi
all'onor di questo pontefice l'aver
procurato l'ingrandimento de' suoi
piuttosto cogli Stati altrui che con quelli
della Chiesa.
</p>

<p>
S'inviò poscia l'<i>Augusto Carlo</i> verso
la Germania, e il papa malcontento se ne
tornò a Roma. In questo mentre si cominciò
a provar da' cristiani qual flagello
avesse tirato sopra di loro la disordinata
passione del re chiamato Cristianissimo.
Avea il Barbarossa, per ordine di Solimano,
allestita una formidabile flotta di galee,
fuste e legni da carico, con quattordici
mila Turchi da sbarco, e con essa
verso il fine di aprile fece vela, giugnendo
poi al Faro di Messina sul fine di giugno.
V'era sopra anche Antonio Polino, ministro
del re di Francia, come direttore di
sì detestabil impresa. Per lo spavento si
fuggirono gli abitatori di Reggio di Calabria.
Dato prima il sacco alla misera città,
ne fece poi la rabbia turchesca un
falò, oltre al tagliare gli alberi fruttiferi,
le vigne e le palme di quel paese. Di là
condussero que' Barbari gran copia di
anime cristiane in servitù. Inferiti altri
danni alle riviere della Lucania e Puglia,
arrivò la flotta infedele alla sboccatura
del Tevere: il che mise in somma costernazione
la stessa città di Roma, talmente
che, sebbene il Polino assicurasse il
<i>cardinal di Carpi</i> reggente, che niun pericolo
v'era, pure non si potè impedire la
fuga di moltissimi in luoghi più sicuri.
Di là navigò, senza far altri danni, il Barbarossa
fino a Marsilia, dove si vede
trionfalmente accolto questo gran nemico
<span class="pagenum" id="Page_563">[563]</span>
del nome cristiano nel mese di luglio.
Perchè era andato a male un trattato dei
ministri franzesi di sorprendere il castello
di Nizza in Provenza, irritato il <i>re
Francesco</i>, ordinò che le sue galee, sotto
il comando di <i>Francesco di Borbone</i> conte
d'Anghien di sangue reale, unite all'armata
turchesca, andassero all'assedio
della città di Nizza. Si sostennero con
vigore que' terrazzani dal dì 10 d'agosto
sino al dì 22 contro il continuo fuoco
delle artiglierie, e contro gli assalti
de' Turchi; ma infine, conoscendosi incapaci
di resistere più lungamente a tante
forze nemiche, capitolarono con oneste
condizioni la resa. Si applicò dipoi il Barbarossa
a combattere il castello, alla cui
difesa stavano Andrea di Monforte e Paolo
Simeone cavalier di Malta, risoluti di
resistere sino all'ultimo fiato. Intanto
<i>Carlo duca di Savoia</i>, stando in Vercelli,
non potea darsi pace per le sventure della
sua città di Nizza; e però tanto pregò
e scongiurò il <i>marchese del Vasto</i>, che
l'indusse a muovere le sue milizie verso
Genova, per portare soccorso all'assediata
cittadella. Imbarcatisi dunque amendue
colla gente sulle galee di <i>Andrea Doria</i>,
andarono a posarsi a Villafranca:
il che bastò perchè il Barbarossa e i
Franzesi, dopo aver dato il sacco alla
città, sciogliessero l'assedio, con ridursi
il generale turchesco per mare a Tolone,
dove colle sue truppe svernò, ma non
senza gravissimo danno de' Provenzali.
Ed ecco a che si ridussero tutte le prodezze
di quel Barbaro e de' suoi collegati
franzesi in quelle parti.
</p>

<p>
Dacchè ebbe il duca di Savoia rinfrescata
di gente la fortezza, e ben vettovagliata
la città di Nizza, dove richiamò gli
abitanti fuggiti, tornò col marchese del
Vasto in Piemonte, ed imprese l'assedio
della città di Mondovì, con alzarvi tre
batterie. Gran tempo vi stettero sotto, e
più vi sarebbero stati, se non fossero cadute
loro in mano le lettere che colà inviava
il signor di Butieres general dei
Franzesi in Piemonte. Ne furono finte
<span class="pagenum" id="Page_564">[564]</span>
delle altre, colle quali si ordinava al comandante
di Mondovì di capitolare, perchè
non gli si potea dar soccorso: il che
fece rendere le città. Susseguentemente
s'impadronirono essi di Caramagna, di
Raconigi, Carmagnola e Carignano; nel
qual ultimo luogo il marchese lasciò un
buon presidio, e poi si ritirò a' quartieri
d'inverno a Milano. Quanto all'<i>imperador
Carlo</i>, fece egli guerra nella bassa Germania,
e ridusse a' suoi voleri il nemico
<i>Guglielmo duca di Cleves</i>. Nell'esercito
suo militarono alcune migliaia di fanti e
cavalli italiani, e molti insigni uffiziali di
questa nazione, e fra essi <i>Camillo Colonna,
Antonio Doria, don Francesco d'Este</i>.
Il <i>marchese di Marignano</i> era generale
dell'artiglieria; mastro di campo generale
<i>Stefano Colonna</i>, e luogotenente generale
<i>don Ferrante Gonzaga</i>. Ma in Ungheria
peggiorarono di molto gli affari dei
cristiani nell'anno presente. Avea il <i>pontefice
Paolo</i> inviato in aiuto di <i>Ferdinando
re de' Romani</i> e d'Ungheria, <i>Giambatista
Savello</i> e <i>Giulio Orsino</i> con quattro
mila fanti italiani. Venuto lo stesso Solimano
gran signore con un esercito, dicono,
di ducento mila persone, non trovò
forze tali che potessero far fronte alla
sua potenza; però gli riuscì di sottomettere
all'imperio suo la metropolitana città
di Strigonia, Cinque Chiese, Alba Regale
con altri luoghi, essendo arrivato troppo
tardi l'esercito del re Ferdinando per
opporsi a tali conquiste. In Italia, mentre
erano spedite in Levante dal Barbarossa
quattro navi, dove dicono imbarcati cinque
mila cristiani dell'uno e dell'altro
sesso, con ducento sacre vergini destinate
ai serragli turcheschi, s'incontrarono
esse nella squadra delle galee di Napoli,
comandata da don Garzia figlio del vicerè,
e furono felicemente prese e condotte
a Messina.
</p>

<p>
<span class="pagenum" id="Page_565">[565]</span>
</p>

<hr />
</div>

<div class="chapter">
<h2 class="hidden" id="MDXLIV">MDXLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLIV</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Paolo III</span> papa 11.</td>
  </tr>
  <tr>
    <td><span class="smcap">Carlo V</span> imperadore 26.</td>
  </tr>
</table>

<p>
Venuta la primavera di quest'anno,
si esibirono di nuovo i barbari Turchi
di passare ne' mari di Spagna, per dare
il guasto a tutti que' lidi. Ma il <i>re Francesco</i>
oramai ravveduto, se non anche
pentito, della scandalosa sua lega con
quegl'infedeli, che nulla aveva a lui fruttato
se non immense spese e l'odio dei
popoli cristiani, e l'aver cagionata in Germania
una forte lega di que' principi, tanto
cattolici che protestanti, licenziò finalmente
il Barbarossa, regalato con molti
doni, acciocchè tornasse in Levante.
Lasciò costui nel suo viaggio infauste memorie
della sua crudeltà. Fermatosi all'Elba,
vi recò gran danni. Arrivato a
Piombino, perchè l'<i>Appiano</i> signor d'essa
terra non volle restituirgli un giovinetto
fatto cristiano, e figlio d'uno de' suoi capitani,
mise la gente in terra, e col ferro e
col fuoco e colla schiavitù di molte persone
obbligò quel signore a rendere quel
garzone. Giunto dipoi sul Sanese, prese
Telamone e Porto Ercole e l'isola del
Giglio, facendo prigioni più di sei mila
cristiani. Indi passato all'isola d'Ischia,
la rovinò tutta, colla presa anch'ivi d'assaissimi
abitatori. Andò sotto Pozzuolo,
ma nulla vi guadagnò. Depredando poi
le riviere della Calabria, pervenne a Lipari
e a Procida, alle quali diede il sacco,
e ne condusse via circa otto mila persone.
La maggior parte di tanti poveri cristiani
fatti schiavi perì per li soverchi patimenti,
prima di giugnere in Levante, non
sapendosi nè anche intendere come potesse
la sua per altro gran flotta condurre
tanti schiavi e alimentarli. Perciò in tutta
Italia altro non si udiva che maledizioni
contro il re di Francia, il cui furore avea
tirato sopra la cristianità questo flagello.
E la sua parte ancora, secondo la varietà
de' genii, ne toccò all'<i>imperador Carlo</i>, attribuendo
a lui la cagion delle presenti
<span class="pagenum" id="Page_566">[566]</span>
guerre, e l'ostinazione in non voler la
pace. Era esso Augusto collegato col re
inglese ai danni della Francia, ed amendue
(tante erano le lor forze) si lusingavano
di poter far una visita alla stessa
città di Parigi; anzi fu detto che si avessero
partito fra loro il regno di Francia,
senza ricordarsi che il far facilmente i
conti sulla pelle dell'orso non è da gente
savia. Ma verisimilmente queste furono
ciarle ed invenzioni di begl'ingegni.
Uscirono questi due monarchi per tempo
in campagna, prima che il re Francesco
avesse unito l'esercito suo. Inviato <i>don
Ferrante Gonzaga</i> sotto Lucemburgo, occupato
nell'anno addietro dai Franzesi,
non durò gran fatica a ricuperarlo per
viltà di quel comandante. Vennero dipoi
costretti all'ubbidienza di Cesare i luoghi
di Commercì, Lignì e San Desir. Lasciatosi
poi alle spalle Scialon, penetrò
l'esercito cesareo sino a Pernè, sedici
leghe lungi da Parigi, consumando cogli
incendii ogni luogo alla destra della Marna,
per non essere da meno dei Franzesi,
che aveano fatto altrettanto guasto nell'anno
precedente nel nemico paese. Certamente
se <i>Arrigo re</i> d'Inghilterra, che
con potente esercito era passato in Piccardia,
secondo i disegni fatti, fosse venuto
innanzi, gran pericolo correva la
città di Parigi. In essa lieve almeno non
fu lo spavento. Ma Arrigo, per avere già
dato principio all'assedio di Bologna, città
fortissima, non si volle muovere di là;
sicchè sconcertò tutte le misure dell'imperadore.
E intanto il re Francesco, assoldata
una gran copia di Svizzeri, con
una forte armata venne a postarsi alla
parte sinistra del suddetto fiume, e fermò
il corso de' nemici.
</p>

<p>
Prima ancora di questo tempo s'era
rinforzata la guerra in Piemonte. Imperciocchè
il re Francesco, per fare una
diversione all'armi di Cesare, inviò in
Italia <i>Francesco di Borbone</i> della casa
reale, signore d'Anghien, suo luogotenente,
con sei mila fanti guasconi od
altrettanti svizzeri. Era allora assediata
<span class="pagenum" id="Page_567">[567]</span>
dal signor di Butieres la città d'Ivrea,
e ridotta all'agonia, quando gli venne
ordine dall'Anghien di non procedere al
decisivo assalto, e di aspettarlo. S'indispettì
il Butieres al vedere che questo
giovane signore, non contento di torgli
il comando, gli voleva ancor rapir la
gloria di quell'acquisto, e lasciò che gli
assediati riparassero le breccie fatte, e si
fortificassero in maniera, che delusero
tutti gli sforzi fatti poscia dall'Anghien
per forzarli alla resa. Era tuttavia di gennaio,
quando il general franzese, lasciata
in pace Ivrea, venne a cignere d'assedio
Carignano. Per maggior sicurezza di questa
impresa ricuperò Carmagnola ed altri
luoghi. Spedì anche di qua dalla Dora
un corpo di gente, che s'impadronì di
Crescentino, di Astigliano e di Deciana,
ma non potè mettere il piede in Trino.
Durò l'assedio di Carignano sino al principio
d'aprile; nel qual tempo il marchese
del Vasto, rinforzato da sei mila Tedeschi
ultimamente venuti di Germania,
uscì in campagna con intenzion di soccorrer
quella piazza che si credeva troppo
necessitosa di vettovaglie. A questo
avviso l'Anghien, lasciato sufficiente presidio
sotto Carignano, venne all'incontro
d'esso marchese. Trovaronsi le due nemiche
armate nel dì di Pasqua in vicinanza
nei luogo della Ceresuola. Ora
nel dì 14 d'aprile il marchese accompagnato
da Carlo Gonzaga, da Spinetta marchese
Malaspina, da Camillo Montecuccolo
e da altri signori, andò di buon'ora
a riconoscere il campo franzese, e
trovatolo in moto, corse ad ordinar le
sue schiere. Sul principio si mostrò favorevole
la fortuna agl'imperiali, ma nel
proseguimento uditosi uno gridare: <i>Volta,
volta</i>, senza che se ne sapesse la cagione,
la cavalleria cesarea prese la fuga verso
Asti, verificando l'antico proverbio: che
la cavalleria o presto vince o presto fugge.
L'abbandonata fanteria tedesca rimase
totalmente disfatta; il principe di
Salerno ritirò in ordinanza gl'italiani ad
Asti, e il marchese del Vasto ferito si
<span class="pagenum" id="Page_568">[568]</span>
mise in salvo. Settecento Spagnuoli restarono
prigioni, e in poter de' Franzesi
vennero le artiglierie e le bagaglie del
campo nemico. Giunsero alcuni a credere
che gl'imperiali vi perdessero dieci mila
persone. Gonfiarono anche più le pive
altri storici, con dire uccisi più di dodici
mila di essi; ed alcuni altri ne accrebbero
il numero sino a quattordici o quindici
mila, oltre agli Spagnuoli, e a due
mila e cinquecento Tedeschi presi prigioni.
In affari di guerra niun si fa scrupolo
d'ingrandire o sminuire le cose a
dismisura. Per altro anche ad essi Franzesi
costò caro questa vittoria. Sino al
dì 22 di giugno tenne saldo Carignano,
nel qual giorno quella guarnigione capitolò
la resa con obbligo di non servire
per cinque anni contro il re e i suoi collegati.
Molti altri luoghi si diedero ai Franzesi.
In questo mentre <i>Pietro Strozzi</i> con
ordine e danaro del re Cristianissimo
assoldò alla Mirandola sette mila fanti
con una compagnia di cavalli, e si mosse
verso Milano, passando anche il Lambro,
per isperanze dategli che que' popoli
troppo aggravati si ribellerebbono. Ma
disingannatosi, e trovato il marchese del
Vasto alla custodia de' passi, fece la ritirata
a Piacenza, dove <i>Pier-Luigi Farnese</i>
duca di Castro, che ivi pel papa stava di
guardia, gli somministrò vettovaglie e
comodo per ristorar la sua gente. Fu
rapportata all'imperadore quest'azione
del Farnese, e se la legò al dito, con
prendere ancor per questo in diffidenza
anche papa Paolo. Rinforzato poscia lo
Strozzi da altre soldatesche condotte da
Roma da <i>Niccola Orsino</i> conte di Pitigliano,
tentò di passare in Piemonte pel
Genovesato; ma verso Serravalle restò
sconfitto dal <i>principe di Salerno</i>, il quale,
perchè rilasciò i fuorusciti napoletani che
erano restati prigioni, cagionò non pochi
sospetti alla corte cesarea contro la di lui
fede. Rifece dopo qualche tempo lo Strozzi
l'esercito suo, e con quattro mila fanti
(essendosi sbandato il resto) calò nel
Monferrato, e vi prese Alba. Niun'altra
<span class="pagenum" id="Page_569">[569]</span>
importante azione seguì in quelle parti
nel presente anno.
</p>

<p>
Lasciammo già le due armate cesarea
e franzese solamente divise dal fiume
Marna. Trovavansi in un pericoloso impegno
que' due monarchi; il <i>re Francesco I
</i>per timore di perder Bologna, e per aver
nelle viscere del suo regno un sì poderoso
nemico esercito, a cui il voler dare
battaglia era un mettere a repentaglio il
tutto; e l'<i>imperador Carlo V</i> per non
poter passare innanzi, e per la vergogna
di aversi a ritirare indietro, e tanto più
perchè veniva men la vettovaglia per la
sussistenza dell'esercito. Questa situazion
di cose accrebbe le batterie di chi
amava il pubblico bene per condurre
alla pace principi da tanto tempo sì discordi
e pertinaci. Aveva a questo fine
<i>papa Paolo III</i> inviati due legati, cioè il
cardinale <i>Giovanni Morone</i> vescovo di
Modena all'imperadore, e il cardinal
<i>Marino Grimani</i> Veneto al re Cristianissimo.
Ma non sembra che questi avessero
gran mano in quel trattato. Ve lo
ebbero bensì i confessori d'amendue i
monarchi, ed altri cardinali e signori
dell'uno e dell'altro partito; tanto che
nel dì 18 di settembre a Crespì furono
sottoscritti dagli scambievoli plenipotenziarii
gli articoli della pace <span class="fnote">[Du-Mont, Corps Diplomat.]</span>. Il principale
di questi fu che l'Augusto Carlo
prometteva di dare in moglie a <i>Carlo
duca d'Orleans</i>, secondogenito del re,
<i>donna Maria principessa</i> di Spagna, sua
figlia, e in dote la Fiandra co' Paesi
Bassi, oppure <i>Anna</i> secondogenita di <i>Ferdinando
re de' Romani</i>, e in dote il ducato
di Milano: il qual matrimonio si dovea
dichiarar dopo quattro mesi. Fu anche
stabilito che si avessero a restituire tutti
i suoi Stati al <i>duca di Savoia</i>, ma in una
maniera sì imbrogliata, che questo principe
in sua vita non ne potè mai rientrar
in pieno possesso, avendolo accompagnato
le sue calamità sino alla morte:
<span class="pagenum" id="Page_570">[570]</span>
sventura più volte accaduta ai minori
entrati in lega colle potenze maggiori.
Se l'imperadore avesse in tanti anni addietro
voluto acconsentire alle stesse
condizioni di pace che gli furono più
volte proposte, oh quanti mali e quanto
sangue si sarebbero risparmiati ai regni
cristiani! Ma il papa e le persone più
accorte non si seppero indurre a credere
che l'imperadore impastato di sì fina
politica, usando quelle intricate promesse,
pensasse ad eseguirle dipoi, ed immaginarono
ch'egli troverebbe col tempo
uncini e ripieghi tali da non mantenere
la parola. Mentre si facea questo maneggio,
<i>Arrigo VIII re</i> d'Inghilterra costrinse
alla resa la città di Bologna in Piccardia;
e siccome compreso nella pace, fece ben
vista di accettarla, ma con pretendere di
non essere tenuto a restituir quella città,
perchè presa il dì innanzi alla segnatura
di essa: al qual caso non s'era provveduto.
Per questo andò continuando la guerra
fra i re di Francia e d'Inghilterra. Incredibil
fu l'allegrezza che si diffuse per
la cristianità alla nuova della concordia
suddetta; figurandosi i popoli cattolici
che oramai si avesse dopo tanti guai a godere
la quiete. Sopra gli altri ne mostrò
gran giubilo papa Paolo, e però, sperando
passati quegl'impedimenti che fin qui si
erano interposti alla tenuta del concilio
di Trento, nell'ultimo dì di novembre
pubblicò il decreto del principio che dovea
darsi a quella sacra assemblea pel
dì 25 di marzo dell'anno seguente. Il
solo <i>Carlo duca di Savoia</i>, siccome dicemmo,
quegli fu che non potè rallegrarsi,
anzi ebbe a piangere per la pace
di Crespì, perciocchè altro a lui non fu
di presente restituito che alcuni luoghi
di poca importanza, come Cherasco, Crescentino,
Verrua, San Germano ed altre
simili terre, mentre il meglio dei suoi
Stati rimaneva in potere de' Franzesi ed
imperiali.
</p>

<p>
<span class="pagenum" id="Page_571">[571]</span>
</p>

<hr />
</div>

<div class="chapter">
<h2 class="hidden" id="MDXLV">MDXLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLV</span>. Indiz. <span class="smcap lowercase">III</span>.</td>
  </tr>
  <tr>
    <td><span class="smcap">Paolo III</span> papa 12.</td>
  </tr>
  <tr>
    <td><span class="smcap">Carlo V</span> imperadore 27.</td>
  </tr>
</table>

<p>
Fu poi fatta nel gennaio, oppure nel
febbraio di quest'anno, la dichiarazione
dell'<i>Augusto Carlo</i>; cioè ch'egli darebbe
l'infanta sua figlia <i>donna Maria</i> in moglie
a <i>Carlo duca d'Orleans</i>, e in dote il ducato
di Milano. Era già stato questo principe
a baciar le mani all'imperadore,
con replicar anche altre volte questo
alto di ossequio; e siccome egli era graziosissimo
e ornato di belle doti, così
voce comune fu ch'esso Carlo avesse
per lui concepito un grande effetto.
Prima nondimeno di effettuar questo
maritaggio, mosse lo scaltro Augusto
delle pretensioni alla corte di Francia,
chiedendo che il re Francesco assegnasse
ad esso suo figliuolo qualche Stato, acciocchè
non si vedesse quell'enorme deformità
che la figlia d'un imperadore,
re anche di Spagna, sposasse un principe
che non avesse se non la spada per suo
retaggio. Dai politici fu creduta questa
dimanda un'invenzion sottile per guadagnar
tempo, ed anche per eccitar gara
fra i due figli del re, cioè fra <i>Arrigo delfino</i>
e il suddetto <i>duca d'Orleans</i>, i quali
anche per la diversità del genio, e per
altre ragioni si scorgevano già molto discordi
fra loro. Intorno a ciò si andarono
facendo varie consulte, proposte e
risposte, finchè si arrivò al mese di settembre:
quando eccoti quella che imbroglia
e sbroglia tante cose del mondo,
giunse a rapire lo stesso duca d'Orleans.
Trovavasi allora col figlio e colla corte
il <i>re Francesco</i> nella Badia di Foresta
presso Rue, dove fra quegli abitanti correva
una febbre pestilenziale e contagiosa.
Per poca sua cautela la contrasse
anche quell'amabile principe, onde nel
dì 8 di settembre fece fine al corto suo
vivere in età di ventitrè anni. Non mancò
gente che sospettò, secondo il mal uso
d'allora, di veleno fattogli dare dall'imperadore,
<span class="pagenum" id="Page_572">[572]</span>
o dal tuttavia nemico re di
Inghilterra. Ma gli stessi storici franzesi
concordemente distruggono tal voce, riconoscendo
ch'egli mancò di morte naturale.
Per questa perdita, se fu inconsolabil
il dolore del suo padre, non gli
cedette nella verità, o almeno nelle apparenze,
l'afflizione che ne mostrò lo
stesso imperadore, quasichè a lui fosse
mancato un figlio, nell'essergli tolto un
principe destinato in isposo alla figlia.
Ma intanto un colpo tale riuscì di non
piccolo vantaggio, e, siccome più d'uno
credette, anche d'interna consolazione
ad esso Augusto, perchè veniva con ciò
ad aprirsi il campo per non attendere
la promessa fatta in Crespì di rilasciare
lo Stato di Milano o la Fiandra alla
Francia. Non terrò io dietro alle imprese
de' Franzesi, spettanti bensì all'anno presente,
ma non all'istituto mio, e mi basterà
di accennare, avere il re Francesco
messa insieme una forte armata di terra,
e un'altra ancora di mare, per desiderio
di torre dalle mani del re inglese l'occupata
importante città di Bologna. Si azzuffarono
le flotte, e fu costretta la franzese
a ritirarsi. Perchè non isperavano
i Franzesi di poter per allora vincere
con assedio Bologna, si ridussero a fabbricar
un forte in quelle vicinanze, capace
di grosso presidio, per tenere in
freno quello della città. Ma il re scoraggito
ed afflitto tra per la perdita del figlio
duca d'Orleans, per cui restavano
arenate tutte le disposizioni precedenti
di acquistare Stati per la regal sua famiglia,
e per trovarsi battuto dagl'Inglesi,
coll'erario vuoto, co' sudditi stanchi
e smunti, e col corpo ancora maltrattato
da un'ulcera nelle parti vergognose:
finalmente cominciò a rallentare
gli spiriti guerrieri, e a desiderar il riposo,
perchè tutte queste vicende gli
andavano ricordando la sua mortalità.
Perciò senza fare più istanza della Fiandra
o del ducato di Milano, a lui bastò
di assicurarsi che l'imperadore continuerebbe
nella stabilita pace, e fisserebbe
<span class="pagenum" id="Page_573">[573]</span>
i confini per gii Stati de' quali s'era, trattato
nella concordia.
</p>

<p>
Costanti furono i movimenti di <i>papa
Paolo</i> in quest'anno, affinchè, essendo
cessate tante guerre fra i primi potentati
della cristianità, si desse oramai principio
all'intimato concilio di Trento. Questo
infatti si diede nel dì 15 dicembre, ma con
troppo scarso concorso di prelati, benchè
dianzi furono pubblicate le pene prescritte
dai canoni a chi non interveniva. In mezzo
nondimeno a questi pensieri, degni d'un
zelante pontefice, non dormivano nè scemavano
le sue premure per l'ingrandimento
della propria casa. Dacchè egli
intese destinato dall'imperadore il ducato
di Milano pel duca d'Orleans, e troncate
colla morte di questo tutte le precedenti
idee e speranze sue di conseguirlo
per <i>Pier-Luigi</i> suo figlio, si applicò ad
un altro partito, che se non tanto glorioso,
certamente era di più facile riuscita:
cioè disegnò di dargli Parma e Piacenza,
possedute allora dalla camera apostolica.
Due impedimenti poteano incontrarsi
a questo progetto; l'uno dalla
parte dell'imperadore non solamente vicino,
ma pretendente su quelle due città,
per le ragioni del ducato di Milano; e
l'altra dalla parte del sacro collegio, a
cui ben si conosceva che non potrebbe
piacere questo tal quale smembramento
di due nobili ed insigni città dalla camera
pontificia. Fece il papa esporre questo
disegno a Cesare, per ottenerne l'approvazione;
ma ritrovò chi sapea ben di
scherma, e sotto belle parole covava sentimenti
diversi. Carlo non disapprovò
apertamente l'atto meditato, ma neppur
l'approvò, come quegli che vedeva il
papa disporre sì francamente di uno
Stato che i suoi ministri gli rappresentavano
occupato indebitamente da Giulio II
e da Leone X, e parte del ducato milanese,
giacchè insussistente pretensione
era quella di spacciar Parma e Piacenza
per città dell'esarcato. Oltracciò, mirava
l'imperadore di mal occhio Pier-Luigi,
e mal soffriva che piuttosto a lui, che ad
<span class="pagenum" id="Page_574">[574]</span>
Ottavio suo genero, si facesse un sì ragguardevol
dono. Cesare Campana all'incontro,
e forse con più fondamento, sostiene
che non ne fu precedentemente fatta
parola all'Augusto Carlo. Comunque sia,
bastò al papa, per proseguire innanzi in
questo affare, il non aver riportata una
assoluta negativa da Cesare. Affin di ottenere
il consenso de' cardinali, propose di
restituire alla camera apostolica il ducato
di Camerino e Nepi, facendo conoscere
l'evidente guadagno che ad essa risultava
dal permutare que' due paesi con
Parma e Piacenza, perchè costava di
molto il mantenimento di queste città,
siccome separate dagli Stati della Chiesa,
e in pericolo d'essere assorbite dai vicini;
laddove le rendite di Camerino, senza
spese, unite al censo annuo di nove mila
ducati d'oro (altri dicono di più) che
si voleva imporre alle suddette due città,
avrebbono fatto maggior pro all'erario
papale. Tralascio altri raggiri ed altre
speciose ragioni che furono adoperate
per indorar questa pillola. Chi de' cardinali
ambiva più di piacere al papa, che
di soddisfare a' suoi doveri, non solamente
prestò il suo assenso, ma caldamente
perorò in approvazion di questa
permuta. Ma non mancarono altri di petto
più forte che arringarono contro i voleri
del papa, rilevando gli svantaggi che
ne provenivano; e tanto più si sarebbero
opposti, se avessero potuto preveder gli
sconcerti che da lì a non molto per tal
cagione accaddero, e i maggiori che ai dì
nostri son succeduti. Lo stesso cardinal
Pallavicino, tuttochè sì impegnato a sostener
la gloria di questo pontefice, qui
l'abbandona, piuttosto impugnando che
difedendo la di lui risoluzione. In somma
nel concistoro de' porporati, dove per lo
più suol prevalere la tema riverenziale
verso chi può tanto favorire o disfavorire,
la vinse il pontefice, e <i>Pier-Luigi
Farnese</i> nell'agosto di quest'anno fu dichiarato
duca di Parma e Piacenza, nè
tardò egli punto a prenderne il possesso.
</p>

<p>
Tanto in Lombardia che nella Lunigiana
<span class="pagenum" id="Page_575">[575]</span>
e Toscana si provò in quest'anno
un grande flagello, per le soldatesche
cassate dopo la pace nello Stato di Milano.
Non sapendo coloro come vivere (ed
erano la maggior parte Spagnuoli), in
varie truppe si scaricarono sopra gli
Stati della Chiesa e del duca di Ferrara.
Cacciati di là, si ridussero addosso ai
marchesi Malaspina nella Lunigiana,
svaligiando case e consumando tutto,
dovunque giugnevano. Passarono dipoi
sul Lucchese, e finalmente s'andarono a
posar sul Sanese, dove per molti mesi
levarono il pelo e il contrappelo a quel
contado. Guai se qualche accreditato capitano
si fosse messo alla lor testa: sarebbono
corse ad ingrassar quelle brigate
migliaia di soldati italiani, tornati a digiunare
alle lor case, e sarebbe rinata una
di quelle formidabili compagne o compagnie
di masnadieri che vedemmo in
Italia nel secolo decimoquarto. Sorsero
in questi tempi strepitose brighe nella
stessa Siena, città in cui la discordia non
fu mai cosa forestiera. Don Giovanni di
Luna, che quivi era da parte dell'imperadore,
invece di smorzare il fuoco, per
la sua poca prudenza maggiormente lo
accrebbe. Ne seguì infine una fiera sedizion
civile, per cui lo stesso don Giovanni
cogli Spagnuoli fu obbligato ad
andarsene con Dio. Mancò di vita in
quest'anno a dì 11 di novembre <i>Pietro
Lando</i> doge di Venezia, e in suo luogo
fu eletto nel dì 24 d'esso mese <i>Francesco
Donato</i>, già procurator di San Marco, e
persona di gran saviezza e dottrina.
</p>

<hr />
</div>

<div class="chapter">
<h2 class="hidden" id="MDXLVI">MDXLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLVI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Paolo III</span> papa 13.</td>
  </tr>
  <tr>
    <td><span class="smcap">Carlo V</span> imperadore 28.</td>
  </tr>
</table>

<p>
Poche novità l'Italia somministrò in
quest'anno alla storia a cagion della pace
che si godeva dappertutto. Era stato fin qui
governatore e capitan generale dello Stato
di Milano <i>Alfonso d'Avalos</i> marchese di Pescara,
personaggio egualmente rinomato
pel suo valore che per altre sue belle doti
<span class="pagenum" id="Page_576">[576]</span>
ed azioni. Ma non erano già soddisfatti
del suo governo i popoli, perchè caricati
di molti aggravii, e di tanto in tanto
costretti a soffrir non poche violenze: il
perchè ne andarono varie doglianze alla
corte dell'imperadore. Non avrebbono
forse queste fatto breccia nell'animo dell'Augusto
sovrano, se ad esse non si fosse
aggiunto l'accusa che le rendite di quel
ducato non si sapea in quali borse andassero
a terminare. Ossia, che di ciò informato
il marchese ottenesse nel precedente
anno licenza di passare alla corte cesarea,
oppure che fosse chiamato colà: certo è,
ch'egli vi andò, e poi se ne tornò in
Italia malcontento, stante l'ordine di
Cesare, che gli rivedessero i conti. Ma
venne la morte a liberarlo da ogni vessazione
nell'ultimo giorno di marzo,
mentre egli si trovava in Vigevano, con
lasciar dopo di sè il nome di capitano
molto illustre. Al governo di Milano fu
susseguentemente destinato <i>don Ferrante
Gonzaga</i>, che non tardò a venir di Sicilia,
dove egli era stato vicerè, per prendere
il possesso della novella carica; e
ciò con soddisfazione de' Milanesi, lusingandosi
i più d'essi di godere miglior
trattamento sotto di lui. Ma andarono
falliti i loro conti; perchè, siccome osserva
il Segni, l'imperadore lasciava la
briglia sul collo a' governatori delle provincia,
comportando ogni lor fallo, purchè
fossero fedeli. E però si cangiò bensì
il governator di Milano, ma peggiorò la
mala sorte de' Milanesi, le querele dei
quali niuna impression fecero da lì innanzi
nell'animo di Carlo V. Seguitava
intanto la guerra fra i re di Francia e
d'Inghilterra. Finalmente, conoscendo
l'ultimo di essi qual impegno di spese
portasse il voler sostenere contro dei
Franzesi l'occupata città di Bologna di
qua dal mare: diede orecchio a' trattati
di pace, di cui gran voglia nello stesso
tempo avea il <i>re Francesco</i>. Fu questa
conchiusa nel dì 7 di giugno dell'anno
presente, con obbligarsi il re Cristianissimo
di pagare all'Inglese in termine di
<span class="pagenum" id="Page_577">[577]</span>
otto anni più di due milioni di scudi di
oro: sborsati i quali, se gli dovea restituire
Bologna di Piccardia. Dimorava
l'imperadore in questi tempi in Germania,
mal soffrendo la lega formata in
Smalcaldia dai principi e comuni protestanti;
perciocchè questa, sebben sembrava
unicamente fatta per mantenere
la falsa religione introdotta da Lutero
(che appunto in quest'anno nel dì 7 di
febbraio per improvvisa morte tolto fu
dal mondo) pure covava nell'interno
de' maggiori disegni contro la potenza
dell'imperadore. Capi d'essa luterana
lega erano <i>Gian-Federigo duca</i> ed elettor
di Sassonia, e <i>Filippo langravio</i> d'Assia.
Perciò l'<i>Augusto Carlo</i> giudicò di non
dover più differire il farsi rendere ragione
di questo attentato, con darsi ad
ammassare un potente esercito. Perchè
appunto anche gl'Italiani ebbero parte
in quella danza, sarà a me permesso
dirne qualche cosa.
</p>

<p>
Si studiò l'imperadore in questa occasione
di trarre seco in lega il <i>pontefice
Paolo</i>. S'era questi con sua gran lode,
siccome padre comune, astenuto in addietro
da ogni parzialità e lega nelle
guerre fra i monarchi cattolici. Ora che
si trattava di procurar vantaggi alla vera
religione, volentieri acconsentì ad unirsi
coll'imperadore. Nel dì 22 di giugno si
pubblicarono i capitoli d'essa lega, per
cui il papa s'impegnò d'inviare in soccorso
dell'imperadore dodici mila fanti
e cinquecento cavalli, e di fornire nello
spazio di un mese ducento mila scudi
d'oro. Sollecitamente fece il pontefice
questo armamento, con dichiararne generale
il <i>duca Ottavio Farnese</i> suo nipote,
e legato il <i>cardinal Farnese</i> suo parimente
nipote. Comandante della cavalleria
italiana fu <i>Giam-Batista Savello</i>, della
fanteria <i>Alessandro Vitelli</i>, e sotto d'essi
militavano assai colonnelli e capitani italiani
di molto credito nell'armi. Anche
i duchi di Ferrara e di Firenze vi spedirono
colà delle schiere armate, e più di
cinquecento nobili italiani volontarii concorsero
<span class="pagenum" id="Page_578">[578]</span>
a far quella campagna. Trasse
ancora l'imperador Carlo altra gente
d'Italia, comandata da <i>Carlo di Lanoia</i>
principe di Sulmona, e da <i>Emmanuele
Filiberto</i> principe di Piemonte. Erano
eziandio nell'armata del medesimo Augusto
generale dell'artiglieria <i>Gian-Giacomo
de Medici</i> marchese di Marignano,
e consiglieri di guerra <i>don Francesco
d'Este, Pirro Colonna e Giam-Battista Gastaldo</i>.
Ma perciocchè lentamente procedeva
l'unione dell'esercito imperiale,
dovendo venir dai Paesi Bassi, dall'Italia
e da altri luoghi molti d'esse soldatesche;
l'elettore e il langravio, già messi
al bando dell'imperio, più sollecitamente
uscirono in campagna con un'armata,
che alcuni, forse ampollosi, fanno ascendere
ad ottanta mila fanti e a dieci, anzi
a quindici mila cavalli, e s'inviarono
verso Ratisbona, dove stava assai sprovvisto
l'imperadore, con disegno o di farlo
prigione o di cacciarlo di Germania. La
protezion di Dio salvò Carlo V in tal
congiuntura, non avendo que' ribelli saputo
prevalersi del vento in poppa. Nulla
servì loro l'aver prese le chiuse del Tirolo,
affinchè non passassero gl'Italiani.
Questi passarono, e nulla giovò ai luterani
l'essersi impadroniti di Donavert.
Ebbe tempo l'imperadore di provveder
Ratisbona con gagliardo presidio, e di
preoccupar la forte città d'Ingolstad, dove
coll'esercito suo, ingrossato di molto,
andò ad accamparsi a fronte della contraria
superiore armata, ma senza voler
mai venire a battaglia, benchè più volte
provocato dagli orgogliosi nemici. Intanto
al campo cesareo, superate molte difficoltà,
venne a congiugnersi un grosso
corpo di soldatesche fiamminghe. <i>Maurizio</i>
cattolico <i>duca di Sassonia</i>, nemico
di quell'elettore, colle milizie tedesche
ed unghere, dategli da <i>Ferdinando re dei
Romani</i>, ostilmente entrò nell'elettorato
di Sassonia. Diede più percosse a quei
popoli, e s'impossessò di un tratto grande
di quel paese. Questo colpo, la mancanza
de' viveri e la costanza dell'Augusto
<span class="pagenum" id="Page_579">[579]</span>
Carlo, costrinse l'armata protestante
sul fine di novembre a levare il campo,
e a ritirarsi alla sordina come in rotta.
Allora fu che l'imperadore, tuttochè afflitto
da varii incomodi di sanità, inoltratosi
col poderoso suo esercito, tal terrore
indusse nel paese nemico, che vide
venire, prima che terminasse l'anno, oppure
nel verno seguente, supplichevoli
a' suoi piedi <i>Federigo conte Palatino, Ulderico
duca</i> di Vitemberg, e i cittadini
d'Ulma, d'Augusta, di Francoforte, di
Argentina e di altri luoghi. Dopo questi
vantaggi, pei quali rimasero molto infievoliti
l'elettor sassone e il langravio
d'Assia, si ritirò esso Augusto a' quartieri
d'inverno, seco riportando gloria singolare
non men di valore che di clemenza,
per non aver negato il perdono a
chiunque davanti a lui si umiliò. Fu continuato
con vigore in quest'anno il concilio
di Trento, ed ivi si stabilirono varii
punti di domma, e parimente si attese a
riformar gli abusi della disciplina ecclesiastica.
Mancarono in quest'anno di vita
due insigni cardinali, la memoria de' quali
può sperare l'immortalità, cioè <i>Pietro
Bembo</i> Veneziano, e <i>Jacopo Sadoleto</i> Modenese,
che negli scritti loro lasciarono
ai posteri chiare testimonianze d'un raro
ingegno e sapere.
</p>

<hr />
</div>

<div class="chapter">
<h2 class="hidden" id="MDXLVII">MDXLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLVII</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Paolo III</span> papa 14.</td>
  </tr>
  <tr>
    <td><span class="smcap">Carlo V</span> imperadore 29.</td>
  </tr>
</table>

<p>
Con una strepitosa scena in Genova
si diede principio all'anno presente <span class="fnote">[Foglietta. Adriani. Campana. Mascardi.]</span>.
Dacchè fu rimessa in quella potente città
per cura filiale di <i>Andrea Doria</i> la libertà,
e riserbato quasi tutto ai nobili il governo
d'essa, quivi si godeva un'invidiabil
pace e tranquillità. Ma era gran tempo
che <i>Gian-Luigi de' Fieschi</i>, conte di Lavagna
e signore di molte castella, siccome
giovane di grand'animo e di pensieri
turbolenti, andava macchinando novità
<span class="pagenum" id="Page_580">[580]</span>
in pregiudizio delle patria sua, con essere
fin giunto a desiderar e sperare di acquistarne
la signoria, o piuttosto di ridurla
sotto il comando del re di Francia. Mirava
egli con occhio di livore e con occulta
rabbia lo stato e la fortuna del suddetto
Andrea Doria, parendogli che sotto nome
di libertà egli facesse da padrone in Genova,
e che l'imperadore coll'essere dichiarato
protettore della città, e col tenere
al suo soldo esso Doria, anche più del
Doria quivi signoreggiasse. Soprattutto
gli stava sul cuore, come pungente spina,
Giannettino Doria, nipote ed occhio dritto
d'esso Andrea, che forse non cedeva a
suo zio nella scienza dell'arte nautica
militare; e benchè giovane, già s'era
acquistato gran grido in varie azioni di
valore, perchè in lui considerava un successore
nell'odiata autorità e dignità di
Andrea; e tanto più perchè in lui abbondava
l'alterigia, cioè il potente segreto
per farsi odiare. Dopo aver dunque
Gian-Luigi in molto tempo, e con intelligenza
dei ministri franzesi e di <i>Pier-Luigi
duca</i> di Piacenza e Parma, segretamente
introdotte in Genova alcune centinaia
de' più arditi uomini delle sue castella,
scelse la notte precedente al dì 2
di gennaio di quest'anno per effettuare
il suo perverso disegno. Chiamati seco
a scena molti de' suoi amici nobili popolari,
e svelata ad essi l'intenzion sua, gli
ebbe quasi tutti seguaci all'impresa.
Uscì egli poscia alle dieci ore della notte
colla gente armata, e non tardò ad impadronirsi
della porta dell'Arco, con ispedire
dipoi Girolamo ed Ottobuono suoi
fratelli a far lo stesso di quella di San
Tommaso. Era la principal sua mira di
occupar la darsena, e di ridurre in suo
potere le venti galee di Andrea Doria;
e gli venne fatto, ma con risvegliarsi allora
un gran tumulto e strepito di voci
de' remiganti e marinari che in esse si
trovavano. Nello stesso tempo gli altri
si fecero colla forza padroni della suddetta
porta di San Tommaso, divisando
appresso di quindi passare al palazzo
<span class="pagenum" id="Page_581">[581]</span>
dello stesso Andrea Doria, posto fuori
della città, per quivi uccidere lui e Giannettino.
Ma intanto, svegliato dallo strepitoso
rumor della darsena esso Giannettino,
credendo nata rissa o sollevazione
fra i galeotti, vestitosi in fretta, con
un sol famiglio, che gli portava innanzi
la torcia, venne alla porta di San Tommaso,
e imperiosamente chiesto d'entrare,
per sua mala ventura v'entrò, perchè
immantenente fu da' congiurati con più
colpi steso morto a terra. Maraviglia fu
che non corressero dippoi al palazzo di
Andrea Doria, per levare anche a lui la
vita. Stava egli in letto, stanco sotto il
peso di ottanta anni, e maltrattato dalle
gotte, quando gli venne avviso, che la
città era sossopra, e udirsi gridare: <i>Libertà
e Fieschi</i>, perchè molti della vil plebe
s'erano uniti coi congiurati per isperanza
di dare il sacco alle case de' nobili.
Però, come potè, posto sopra una mula
si sottrasse al pericolo, ritirandosi alla
Masone, castello degli Spinoli.
</p>

<p>
Poco parea che mancasse al compimento
dell'opera, nè altro si aspettava,
se non che Gian-Luigi tornasse per insignorirsi
del palazzo pubblico. Ma Gian-Luigi
era sparito per una di quelle vicende
che non di rado sconcertano le misure
anche de' più saggi. Nel voler egli passare
sopra una tavola alla capitana delle galee,
questa si mosse, ed egli, siccome armato
di tutto punto, piombando nell'acqua,
nè potendo sorgere, quivi lasciò
miseramente la vita. Per questo accidente
s'invilirono tutti i suoi, e venuta in chiaro
la morte sua, quel senato ripigliò coraggio;
e quantunque Girolamo fratello dello
estinto continuasse a fare il bravo, pure
sul far del giorno si trovò abbandonato
dalla plebaglia, di maniera che ebbe per
grazia di potersi ritirare a Montobbio,
dove attese a fortificarsi: con che tornò
la quiete in Genova. Cagion fu questa
effimera rivoluzione che trecento schiavi
turchi, presa una galea del Doria, su
quella si salvarono in Africa. Fuggirono
ancora tutti i forzati, dopo aver dato il
<span class="pagenum" id="Page_582">[582]</span>
sacco a tutti gli armamenti ed arredi
delle galee. Furono poi confiscate tutte le
castella di Gian-Luigi, diroccato il magnifico
suo palazzo; Girolamo suo fratello
ed altri congiurati presi in Montobbio
condannati all'ultimo supplizio. Gran
rumore fece per l'Italia questo fatto.
Chiara cosa fu che i ministri di Francia
aveano tenuta mano a questa congiura, e
comunemente si credette che Pier-Luigi
Farnese per varii suoi dissapori e motivi
politici fosse in ciò d'accordo col Fieschi,
con avergli anche promesso degli aiuti.
Alessandro Sardi <span class="fnote">[Sardi, Istoria MS.]</span>, allora vivente, attesta
che <i>Renca di Francia duchessa di
Ferrara</i>, senza consenso del <i>duca Ercole
II</i> suo marito, siccome cognata del re
Francesco, fu partecipe di questo maneggio,
e per mezzo del duca di Piacenza e
Parma avea promesso al Fiesco di mandargli
i Franzesi che la servivano. E perciocchè
non si sapea credere che Pier-Luigi,
senza che <i>papa Paolo</i> suo padre
fosse consapevole ed approvatore del
fatto, avesse dato braccio alla congiura;
a tanto più perchè fra esso papa ed <i>Andrea
Doria</i> erano dianzi seguite non poche
amarezze, perciò non si potè cavar di
testa ai sospettosi imperiali che anche lo
stesso pontefice in quella tresca si fosse
meschiato, benchè niuna concludente
pruova ne potessero mai trovare.
</p>

<p>
Nel dì 28 dello stesso gennaio del
presente anno diede fine alla carriera
del suo vivere <i>Arrigo VIII re</i> d'Inghilterra,
con lasciar erede il figlio <i>Odoardo</i>
di età di soli nove anni, e il nome suo in
obbrobrio presso tutta la posterità, per
aver governati i suoi popoli più da tiranno
che da re, con tanti aggravii loro imposti,
con tanta crudeltà esercitata verso le
maggiori e più illustri persone del regno,
con tante scene della sfrenata sua libidine,
e massimamente per essere divenuto
traditore e persecutor della Chiesa
cattolica, dopo aver conseguito il glorioso
titolo di difensore della medesima
<span class="pagenum" id="Page_583">[583]</span>
Poco stette a pagar lo stesso tributo alla
natura <i>Francesco I re</i> di Francia in età
di cinquantatrè anni, essendo accaduta
la sua morte nel di 31 di marzo. La sua
intemperanza ne' piaceri carnali, avendogli
cagionata una pericolosa fistola
nella bassa parte deretana, gli abbreviò
la vita: principe peraltro ornato di belle
doti, amante delle scienze e de' professori
di esse, padre e restitutor delle lettere
nella sua nazione. Ad <i>Arrigo II</i> suo
primogenito, che a lui succedette, secondo
l'esempio d'altri monarchi, i quali
solamente imparano a viver bene quando
s'ha da abbandonare la vita presente,
lasciò per ricordo, essere cosa da saggio
figliuolo l'imitar le virtù, e non già i
vizii del padre. Specialmente ancora gli
raccomandò di non aggravar di soverchio
i popoli colle contribuzioni: dal che
egli non s'era giammai guardato, per
appagar l'ambizione sua e l'odio conceputo
contro di Carlo imperadore, odio
ch'egli forse portò al sepolcro, giacchè
prima di morire avea mandati ducento
mila scudi a <i>Gian-Federigo Sassone</i> e al
<i>langravio assiano</i>, nemici o ribelli d'esso
Cesare. Se questa passione per memoria
della prigionia sofferta in Ispagna, e per
ragione ancora di Stato, l'ereditasse eziandio
Arrigo II suo figlio, giovane di
spiriti molto guerrieri, staremo poco ad
avvedercene. Intanto solenni funerali fece
egli al defunto padre, e con ogni sorta
di feste si vide celebrato l'ingresso suo
in Parigi con <i>Caterina de Medici</i>, divenuta
ormai regina di Francia. Quanto
agli affari di Cesare in Germania, brevemente
dirò, che rinforzato di gente
<i>Gian-Federigo duca</i> di Sassonia, di buona
ora spinse le sue armi contra del <i>duca
Maurizio</i>, padrone allora di Lipsia e di
Dresda; e il mise a mal partito; perlochè
avendo esso Maurizio fatte replicate
istanze d'aiuto all'imperadore, questi,
benchè infermo per la podagra, fu forzato
ad uscire in campagna per tagliare
il corso a maggiori progressi di Gian-Federigo,
al quale riuscì in questi tempi
<span class="pagenum" id="Page_584">[584]</span>
di muovere a ribellione la Boemia contra
del <i>re Ferdinando</i> signore di quel
regno, e di dare una rotta ad <i>Alberto</i>,
uno de' <i>marchesi di Brandeburgo</i>. Alla
armata cesarea comandava in capo il
<i>duca di Alvo</i>. Perchè Giovachino marchese
di Brandeburgo ed elettore abbracciò
in questi tempi il partito dello
imperadore, maggiormente si animò esso
duca a proseguir la marcia contro del
Sassone verso la metà di aprile. Mirabile
poi e sopra modo ardita fu l'azion
degli Spagnuoli, che trovando le opposte
rive dell'Elba, fiume grossissimo, di gente
e di artiglierie guernite da Gian-Federigo,
pure passarono; e, cacciati i nemici, diedero
campo all'esercito imperiale di
formar un ponte e di trasferirsi di là.
Ritiravasi il Sassone in ordinanza colle
sue truppe, ma inseguito dalla cavalleria
cesarea, suo malgrado, si preparò alla
battaglia. Fu questa ben calda nel dì
24 d'aprile, ma infine andarono in rotta
le genti del Sassone, ed egli, fatto prigione
dal conte Ippolito Porto da Vicenza,
fu condotto davanti all'imperadore,
che gli rimproverò l'alterigia sua
in trattar dianzi lui solamente col titolo
di <i>Carlo di Gante, che si fa nominar l'imperadore</i>.
Reo di morte venne da lì a
qualche tempo giudicato Gian-Federigo;
tante nondimeno preghiere dei principi
s'interposero, implorando la clemenza
di Cesare, ch'egli, mosso ancora dal desiderio
di cavar dalle mani degli uffiziali
di Gian-Federigo le due fortezze di Vittemberga
e Gotta, s'indusse a donargli
la vita, con patto che rinunziasse l'elettorato
a Cesare, e i suoi Stati (a riserva
di una porzione, cioè della Turingia)
al duca Maurizio. Restò egli, ciò non
ostante, come prigione presso l'imperadore.
Per la depressione di questo primo
campione della lega protestante, anche
<i>Filippo langravio d Assia</i> trattò per mezzo
di varii intercessori, e specialmente
del suddetto duca Maurizio, di tornare
in grazia dell'Augusto Carlo. Con varie
condizioni questa gli fu accordata; ma,
<span class="pagenum" id="Page_585">[585]</span>
presentatosi egli ai piedi del vittorioso
monarca, si vide ritenuto prigione; la
qual durezza costò poscia ben caro al
troppo severo monarca.
</p>

<p>
Si studiò nell'anno presente, per ordine
del medesimo Augusto, e a persuasione
del <i>cardinale Teatino</i> di casa Caraffa
arcivescovo, <i>don Pietro di Toledo</i>
vicerè di Napoli d'introdurre in quella
metropoli e regno il tribunale dell'inquisizione <span class="fnote">[Summonte. Sardi. Adriani. Campana ed
altri.]</span>;
al che troppo abborrimento
avea mostrato sempre il popolo
napoletano, e massimamente la nobiltà,
che giudicava d'essere tolta con tal novità
di mira dal vicerè, mostratosi in
tante altre occasioni suo poco amorevole,
per non dir nemico, affin di gastigare
sotto l'ombra della religione chi
non era in sua grazia. A' tempi ancora
di Ferdinando il Cattolico tentata fu la
introduzion del medesimo tribunale. Il
timor di una sollevazione, e l'aver fra
le altre ragioni rappresentato i Napoletani,
che essendo troppo familiari in
quella nazione i giuramenti falsi, niun
più sarebbe da lì innanzi stato sicuro
dell'onore e della vita, fece desistere lo
accorto re da sì pericolosa impresa. Ma,
persistendo il Toledo in questo proposito,
e nulla curando i privilegii di quella regal
città, finalmente nel di 16 di maggio si
mise in armi il popolo con alquanti nobili,
e cominciò a menar le mani contro
gli Spagnuoli usciti del castello in ordinanza,
ed all'incontro il castello a tempestar
colle palle le case de' cittadini. A
questo rumore volarono a Napoli circa
tre mila banditi e fuorusciti, che si unirono
col popolo. Dopo di ciò furono eletti
dalla città due inviati, cioè don Ferrante
Sanseverino principe di Salerno, e
don Placido di Sangro, affinchè si portassero
alla corte per informar l'imperadore,
e supplicarlo di richiamare il
vicerè, e di non permettere le novità
dell'odiata inquisizione fra loro. Al principe
<span class="pagenum" id="Page_586">[586]</span>
di Salerno era stato predetto, che
se andava, male gliene avverrebbe. Ma
egli, anteponendo l'amor della patria ad
ogni suo rischio, andò. Furono prevenuti
questi inviati da persona spedita con
più diligenza dal vicerè. Arrivati che
furono anch'essi alla corte, al principe,
senza poter vedere la faccia dell'imperatore,
fu ordinato di fermarsi. Il Sangro
bensì ebbe udienza, ma non riportò
a Napoli se non la secca risposta che la
città ubbidisse. Venne intanto spedito da
<i>don Ferrante Gonzaga</i> al vicerè un rinforzo
di mille Spagnuoli sopra le galee
del principe Doria: altri ottocento dalla
Sicilia, ed alcune brigate di fanti assoldati
in Roma da <i>don Diego Mendozza</i>
ambasciatore cesareo. Costoro nel dì 21
di luglio, per discordia insorta fra essi
ed alcuni popolari, diedero all'armi, uccissero
alquanti Napoletani, saccheggiarono
alcune case e monasteri, ed occuparono
Santa Maria Nuova, luogo atto
a prevalere contro la città. Mentre il
popolo coi fuorusciti di Napoli e colle
artiglierie si preparava per espugnar
quel sito, arrivò il Sangro dalla corte,
che intimò ad ognuno l'ubbidire. Non
avea il popolo capo alcuno di autorità;
e siccome è assomigliato ai flutti del
mare, che presto vengono e presto sen
vanno, si quetò, e spedì suoi deputati al
vicerè per fare scusa e chiedere perdono.
Nel dì 12 d'agosto fu pubblicato lo
indulto generale, col condannar nondimeno
la città al pagamento di cento mila
ducati d'oro, nè più si parlò d'inquisizione;
ma dal perdono rimasero esclusi
alquanti nobili e popolari, che colla fuga
si sottrassero alla pena, lasciando i loro
beni in preda del fisco. Tornato dipoi a
Napoli il principe di Salerno, come pecora
segnata, fu da lì innanzi perseguitato
dal vicerè; tanto che in fine fu costretto
a fuggirsene; e, dichiarato ribello,
dopo molte peripezie, finì, siccome diremo,
sua vita in Francia nel 1568, con
aver prima abbracciata l'eresia degli
Ugonotti.
</p>

<p>
<span class="pagenum" id="Page_587">[587]</span>
</p>

<p>
Insorsero in quest'anno varie dispute
nel concilio di Trento, perchè quei padri
tanto per lo strepito delle vicine guerre,
che per l'influenza di gravi malattie
quindi insorte, erano malcontenti di quel
soggiorno. Altri motivi segreti ancora si
pretende che avesse <i>papa Paolo</i> per mutare
il luogo a quella adunanza; e perciò
andò loro l'ordine che trasferissero il concilio
a Bologna, siccome fecero di fatto.
Sommamente dispiacque a Cesare questa
precipitosa risoluzione, e fra gli altri suoi
aperti risentimenti comandò che i prelati
de' suoi dominii non si movessero di
Trento. Era anche per altro esso Augusto
di mal umore verso il pontefice, perchè
questi sul fine dell'anno precedente avea
richiamate dalla Germania le milizie pontificie
in tempo che Cesare maggiormente
abbisognava per proseguir la guerra contra
de' protestanti. Crebbero inoltre i dissapori
all'osservare come il pontefice
tenesse pratiche di stretta confidenza coi
Franzesi, avendo egli anche ultimamente
ottenuta per moglie di <i>Orazio Farnese</i>
suo nipote una figlia naturale del novello
re di Francia, con gran dote, obbligandosi
egli, all'incontro, di comperargli
in Francia uno Stato che rendesse
annualmente almeno dodici mila ducati
d'oro. Ma soprattutto covava l'imperadore
un tarlo di sdegno e di vendetta
contro di <i>Pier-Luigi Farnese</i> figlio del
papa, e nuovo duca di Piacenza e Parma,
non solamente perchè riputato, se non
promotore, almeno complice dell'attentato
di Gian-Luigi Fiesco contra di Genova,
ma ancora perchè si scorgeva in
lui un continuo e stretto attaccamento
ai Franzesi. Cosa producessero questi
mali umori, poco si starà a conoscerlo
per la congiura tramata ed eseguita contro
di lui nell'anno presente. Dacchè fu
egli messo in possesso del ducato di Piacenza
e Parma, fermò la sua stanza nella
prima di quelle città, dove si applicò a
fabbricare una nuova cittadella che in
questi tempi si trovava ridotta quasi a
compimento, non lasciando intanto di
<span class="pagenum" id="Page_588">[588]</span>
abbellire in varie forme la città di Parma <span class="fnote">[Adriani. Angeli, Storia di Parma. Mambrin
Roseo. Gesellini, Vita di Ferrante Gonzaga.]</span>.
Hanno dimenticato gli scrittori
di tramandare ai posteri le virtù di esso
Pietro Luigi. All'incontro, se noi vogliamo
credere al Varchi, questo personaggio
era uomo scelleratissimo, brutto
di volto, ma più deforme d'animo, immerso
nella più nefanda libidine e in
altri enormi vizii. Anzi termina esso
Varchi la sua Storia colla scandalosa
pittura di una di lui azione la più sconcia
ed orrida che mai si possa udire, e
di cui forse non si troverà altro pari
esempio. Poteva il Varchi e doveva risparmiare
ancor questo. E volesse Dio
che ci fossero bastevoli argomenti per
poterlo ora mettere in dubbio; ma dacchè
non osarono di contraddire alla fama
di sì nero delitto gli scrittori allora
viventi, quantunque ne mormorassero
forte gli stessi protestanti; e dacchè il
Belcaire vescovo di Metz, che scriveva
allora le sue storie, asserisca la notorietà
della libidine d'esso Pier-Luigi, con
accennar anche quel mostruosissimo fatto
accaduto nel 1557, io altro non soggiugnerò
intorno ad esso. Dirò bensì,
non apparire ch'egli per la carnale sua
concupiscenza si tirasse addosso l'odio
della ricca e numerosa nobiltà piacentina,
non parendo mai verisimile il venir
egli rappresentato dal Segni per istorpio
di mani e di piedi, sicchè bisognava
aiutarlo fino al mangiare, e tuttavia
perduto negli affari della sensualità.
</p>

<p>
Altronde adunque venne contra di
Pier-Luigi il mal talento di que' cittadini;
imperocchè, avendo egli trovato i nobili
d'essa Piacenza avvezzi a vivere con
soverchia libertà sotto il governo ecclesiastico,
e ad abitar per lo più ne' loro
feudi, dove, non men che nella città, conculcavano
la plebe, tosto si diede a
metter loro la briglia, senza considerare
se il rigore oppure la piacevolezza convenisse
meglio alla novità del suo governo.
A questo fine levò l'armi ai nobili,
<span class="pagenum" id="Page_589">[589]</span>
limitò i loro privilegii, e sotto pena
ancora di confisco gli obbligò ad abitar
nella città, affinchè s'aumentassero le
rendite delle sue gabelle; tagliò eziandio
non poco dell'autorità di quel senato,
e furono cominciati gran processi
contra de' delinquenti presenti e passati.
Oltre a ciò levò, Corte Maggiore a Girolamo
marchese Pallavicino, e divulgossi
ancora che era per ispogliare Agostino
Landi di Bardi e Compiano: novità che
lo facevano bensì amare dal basso popolo,
ma odiare assaissimo dalla nobiltà.
Non si guardò egli dall'inimicarsi <i>don
Ferrante Gonzaga</i> governator di Milano,
con occupare un castello di lui, e impedirgli
la tenuta del marchesato di Soragna;
perlochè il Gonzaga fece quanti mali
ufficii potè contro di lui alla corte dell'imperadore.
Convennero dunque i suddetti
Girolamo Pallavicino ed Agostino Landi,
con Camillo marchese Pallavicino, Giovanni
Anguissola e Gian-Luigi gonfaloniere,
tutti della primaria nobiltà di Piacenza,
di levar di vita il Farnese. Fu poi,
per quanto credo, inventato che i lor
cognomi erano indicati nella parola
PLAC, abbreviata nelle monete d'esso
duca. Speravano essi appoggio dopo il
fatto da don Ferrante; ma l'Adriani e il
Gosellini, che ben si può presumere assai
informati di quegli affari, scrivono essere
stato con Ferrante quegli che promosse
ed attizzò la congiura; e venne in questo
tempo a Cremona (seppur non fu a
Lodi) non gente militare, per trovarsi
più a tiro della disegnata impresa. Quel
ch'è certo, nel dì 10 di settembre i cinque
suddetti congiurati, con alcuni lor
confidenti al numero di trentasette persone,
portanti armi coperte sotto i panni,
presa l'ora che il duca ebbe pranzato, e
che i suoi ministri stavano a tavola,
quando uno e quando l'altro entrarono
nella vecchia cittadella, dove abitava il
duca, lasciandoli passar liberamente la
guardia degli Svizzeri. Per quanto viene
scritto, più d'un avviso era venuto a
Pier-Luigi da Milano e dal papa stesso
<span class="pagenum" id="Page_590">[590]</span>
che si macchinava contra di lui, e che si
guardasse; ma non seppe egli profittarne.
Era salito l'Anguissola con due compagni
nell'anticamera del duca, e mentre gli
altri attesero ad impadronirsi della porta
della cittadella e della sala con uccidere
alcuni Svizzeri e Tedeschi, egli, entrato
co' suoi due nella camera del duca, che
ragionava allora con Cesare Fogliano,
con poche pugnalate lo stese morto a
terra, senza trovare resistenza alcuna,
perchè, a cagion della sua intemperante
passata vita, avea Pier-Luigi degl'impedimenti
alle giunture, ed immobile ricevè
la morte.
</p>

<p>
All'udire che nella cittadella era
tanto rumore, non meno i nobili che il
popolo diedero di piglio all'armi, e corsero
a quella volta. Altrettanto fece Alessandro
da Terni, capitano delle milizie
del duca, con animo d'entrare in essa
fortezza. Ma avendo i congiurati alzato il
ponte, ed essendosi ben armati con rompere
l'armeria ducale, e con assicurarsi
della famiglia dell'ucciso principe, convenne
fermarsi. In questo mentre Agostino
Landi rappresentò al popolo la morte
del duca, e fatto calar dalle mura nella
fossa il di lui cadavero legato con una
fune, acciocchè se ne accertassero, e gridando:
<i>Libertà, libertà, imperio</i>, ed asserendo
che don Ferrante in breve arriverebbe
colle sue truppe, ognuno s'andò
ritirando, ed Alessandro da Terni colle
sue genti s'inviò alla volta di Parma.
Avvisato infatti il Gonzaga con due spari
d'artiglieria, spedì incontanente cinquecento
fanti, che entrarono nella cittadella,
e nel dì 12 di settembre comparve anche
egli con altra gente, e prese il possesso
della città a nome dell'imperadore, promettendo
ai cittadini di ridurre le gravezze
al primo stato, di restituir gli onori
al senato, e la libertà ai feudatarii, annullare
i processi, e di rendere i beni confiscati:
con che tornò la quiete in quella
nobil città. Ciò fatto, il Gonzaga spedì
truppe ad impadronirsi di Borgo San
Donnino, e di Borgo di Val di Taro, e di
<span class="pagenum" id="Page_591">[591]</span>
Castel Guelfo. Tentò ancora la città di
Parma, e Roccabianca e Fontanellato;
ma i Parmigiani, avendo dipoi acclamato
per loro duca <i>Ottavio Farnese</i>, figlio dell'estinto
Pier-Luigi, si tennero forti alla
divozione di lui. Trovavasi <i>papa Paolo</i> in
Perugia, allorchè gli fu recata la funesta
nuova, accolta da lui con inesplicabil dolore,
e insieme con fieri interni rimproveri,
al veder così confusa l'ambizion
sua e il tanto suo amore ai congiunti di
sangue. Tuttavia da saggio non perdè
tempo a spedire il nipote Ottavio con
Alessandro Vitelli a Parma, e a spignervi
di mano in mano quante soldatesche
potè, raccolte dall'Umbria e dalla Romagna.
Ciò sostenne Parma, e seguì in appresso
una sospension d'armi fra il duca
Ottavio e don Ferrante. E questo misero
fine ebbe Pier-Luigi Farnese, che quantunque
lasciasse dopo di sè un brutto
nome, pure ebbe la gloria o fortuna di
lasciar quattro figli ben diversi da lui,
cioè il suddetto <i>duca Ottavio</i>, che riuscì
principe di gran valore e saviezza; <i>Alessandro</i>,
uno dei più insigni cardinali del
sacro collegio; <i>Orazio duca di Castro</i>,
destinato genero di <i>Arrigo II re</i> di Francia
per lo sposalizio di <i>Diana</i> figlia naturale
dello stesso re; e <i>Ranuccio</i>, che
il buon papa, dimentico della riforma
della Chiesa, non avea avuto scrupolo di
eleggere arcivescovo di Napoli, e crear
cardinale nell'anno precedente, ancorchè
egli non avesse che quindici in sedici
anni. Lasciò inoltre Pier-Luigi una figlia
per nome <i>Vittoria</i>, che il papa diede per
moglie a <i>Guidubaldo duca</i> d'Urbino, generale
in questi tempi della repubblica
di Venezia. Ma della morte del Farnese
ebbe ben a dolersi l'Italia, perchè cagion
fu di riaccendere nuove guerre non
solamente qui, ma anche oltramonti,
siccome vedremo. Nè si dee tacere che
in quest'anno a dì 12 d'agosto (avvenimento
assai raro) cadde nel Mugello,
distretto di Firenze, per tutta la notte
si dirotta ed impetuosa pioggia, che tutti
i fiumicelli divennero orgogliosi torrenti,
<span class="pagenum" id="Page_592">[592]</span>
con inondar le campagne, ed allagare
non poca parte della città di Firenze.
Vi perì molta gente; case, mulini, gualchiere,
ponti ed alberi infiniti non ressero
alla furia dell'acque; talchè gli uomini
di quel secolo niuna pari disavventura
avevano mai veduta o provata nei
tempi loro.
</p>

<hr />
</div>

<div class="chapter">
<h2 class="hidden" id="MDXLVIII">MDXLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLVIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Paolo III</span> papa 15.</td>
  </tr>
  <tr>
    <td><span class="smcap">Carlo V</span> imperadore 30.</td>
  </tr>
</table>

<p>
Fu impiegato tutto quest'anno in
maneggi politici, e in proposizioni di leghe
e di guerre, ma senza che se ne risentisse
la pubblica quiete. S'era già
sconcertata non poco la buona armonia
fra il <i>pontefice Paolo e Carlo imperadore</i>,
sì per la seguita translazion del concilio
di Trento a Bologna, malveduta e impugnata
da esso Augusto, e per l'uccision di
Pier-Luigi Farnese, e per l'occupazion
di Piacenza fatta dall'armi imperiali,
approvata di poi solennemente dall'imperadore
stesso: il che riempiva di sdegno
l'animo del pontefice, al mirar tolta
alla Chiesa, e insieme alla casa Farnese,
una sì riguardevol città. E tanto più, perchè
anche Parma si trovava in grave pericolo,
tendendo parimente a quell'acquisto
<i>don Ferrante Gonzaga</i> con orditure
segrete e colle minaccie della forza. Perciò
si diede esso pontefice a manipolar
una lega con <i>Arrigo II</i> re bellicoso di
Francia, calcolando che le di lui forze,
colla comodità specialmente di Torino e
d'altre piazze tuttavia occupate dalle di
lui armi in Piemonte, potessero abbassare
la troppo cresciuta potenza di Cesare
in Italia, e forzarlo alla restituzion di
Piacenza. Questa medesima lega era desiderata
dai Franzesi; ma camminando
essi con gran cautela, al vedere il decrepito
papa non lontano dall'abbandonar
colla vita gl'impegni politici, richiedevano
che il sacro collegio s'obbligasse a
continuar la lega, ed in essa si tirassero
altri principi d'Italia, e che Parma fosse
<span class="pagenum" id="Page_593">[593]</span>
ceduta ad <i>Orazio Farnese</i> duca di Castro,
fratello del <i>duca Ottavio</i>, e genero, siccome
dicemmo, del re Cristianissimo. Ma
nè i Veneziani, nè il duca di Ferrara si
vollero impacciare in sì pericoloso labirinto,
e molto meno v'accudirono i saggi
porporati. Perciò s'andò consumando il
tempo in varii trattati, e nulla infine ne
risultò. Intanto l'imperadore continuava
le calde sue istanze perchè si restituisse
in Trento il concilio; al che troppo renitente
si scopriva il pontefice, colla comune
credenza ch'egli temesse in città non
suddita a sè la forza de' prelati spagnuoli
e tedeschi, capace di restrignere l'autorità
pontificia, e formar decreti disgustosi
alla corte romana per conto della disciplina
ecclesiastica. Ad ogni infermo fa
paura il chirurgo che ha da tagliare. Queste
discordie fra il pontefice e l'imperadore
cagion furono che esso Augusto,
trovandosi alla dieta in Augusta, e bramando
pure di quetar in qualche maniera
i torbidi della religione e de' popoli
nella Germania, fece stendere una scrittura,
contenente ciò che fossero obbligati
i protestanti di credere ed insegnare, fino
a tanto che il concilio generale determinasse
la pura dottrina della Chiesa; e nel
dì 15 di maggio la pubblicò. Fu essa nominata
l'<i>Interim di Carlo V</i>: decreto che
egualmente si trovò poi riprovato ed impugnato
dai cattolici e dai protestanti.
A questi dispiacque, perchè i principali
punti della religion cattolica erano ivi
stabiliti, e perciò contra d'esso si scatenarono.
Ai Cattolici, perchè nell'<i>Interim</i>
furono permessi a' protestanti certi usi,
non già incompatibili colla dottrina cattolica,
ma contrarii alla presente disciplina
della Chiesa. E sopra tutto il pontefice
proruppe in gravi doglianze, perchè l'imperadore
si fosse presa la libertà di far
delle determinazioni in materia di religione,
risiedendo questa autorità ne' soli
sommi pastori della Chiesa, e non già nei
principi secolari.
</p>

<p>
Trovandosi intanto l'<i>Augusto Carlo</i>
stanco sotto la mole di tanti affari, e
<span class="pagenum" id="Page_594">[594]</span>
colla sanità infievolita per le passate fatiche
e per la podagra, prese la risoluzione
di far venire di Spagna in Italia e
Germania il <i>principe don Filippo</i> suo figlio.
Nello stesso tempo con dispensa del
sommo pontefice accordò l'infanta <i>donna
Maria</i> sua primogenita in moglie all'<i>arciduca
Massimiliano</i>, figlio del <i>re Ferdinando</i>
suo fratello, che era allora in età
di circa venti anni. E per provvedere la
Spagna di un autorevole vicerè, durante
l'assenza del principe suo figlio, spedì
colà lo stesso Massimiliano con bell'accompagnamento
nel mese di giugno, e
furono poi con gran magnificenza solennizzate
le sue nozze in Madrid nel settembre
di quest'anno. In questo mentre si
unirono a Roses in Catalogna le galee
d'Andrea Doria, di Spagna, Napoli e Sicilia,
con varie navi, che in tutto formavano
una numerosa e potente flotta, dove
il principe don Filippo, dopo aver lasciato
il governo dei regni al cugino Massimiliano,
imbarcatosi nel dì primo di novembre,
sciolse le vele alla volta dell'Italia
sotto la direzione del <i>duca d'Alva</i>,
capitan generale e maggiordomo maggiore
dell'Augusto suo padre, inviato a
questo fine in Ispagna. Sbarcò nel dì 22
(l'Adriani scrive nel dì 25) del suddetto
mese in Genova, accolto con immensi
onori da quel popolo, ed alloggiato
nel palazzo del suddetto Doria. <i>Cosimo
duca di Firenze</i>, attentissimo in tutto a
conservare ed accrescere la protezion di
Cesare, inviò colà a visitarlo <i>don Francesco</i>
suo primogenito, che gli portò, se
crediamo al Segni, dei regali del valore
di cento mila scudi. Vi comparve ancora
il <i>duca Ottavio Farnese</i>, inviato dal papa,
per pregarlo d'impiegarsi nella restituzion
di Piacenza. Dopo molti giorni di
riposo passò dipoi il regal principe a Pavia,
ed indi a Milano, due miglia lungi
dalla qual città con isplendido corteggio
di prelati e di nobiltà, fu a fargli una visita
<i>Carlo duca di Savoia</i>. In tal congiuntura
fece il popolo di Milano sfoggi di incredibil
magnificenza per l'accoglimento
<span class="pagenum" id="Page_595">[595]</span>
di questo sole nascente, a cui sapeano
di dover essere sudditi col tempo. Venne
in quest'anno <i>Arrigo II re di Francia</i>
con quattrocento uomini d'armi, e cinque
mila fanti in Piemonte, per visitar
le fortezze occupate dall'armi sue. Pretende
l'Adriani impreso quel viaggio dal
re, perchè Ottavio Farnese, per vendicarsi
di <i>don Ferrante Gonzaga</i> dopo l'occupazion
di Piacenza, avesse mandati dei
sicarii per farlo uccidere, che poi furono
scoperti a tempo e giustiziati: sperando
il re, siccome consapevole della trama,
che, tolto di vita il Gonzaga, potessero
insorgere dei torbidi nello Stato di Milano.
Vana immaginazione di quello storico,
perciocchè nel dì 10 di settembre
accadde la morte di Pier-Luigi Farnese,
e il re nel luglio e agosto precedente era
venuto a Torino; ed avendo colà chiamato
<i>Ercole II duca di Ferrara</i>, questi con
licenza dell'imperadore nel dì 15 d'agosto
si mosse con bella comitiva, andò a
Torino, e nel dì 2 di settembre si restituì
a Ferrara. Erano le premure del re
di tirar seco in lega questo principe, ma
il trovò troppo alieno dall'inimicarsi il
troppo potente imperadore. Tanto bensì
operò esso <i>re Cristianissimo</i>, che indusse
il duca medesimo a concedere in moglie
Anna sua primogenita a <i>Francesco di Lorena
duca</i> di Umala, figlio del <i>duca di
Guisa</i> suo favorito. Senza far altra novità,
e con solamente lasciar dei sospetti
in Italia, se ne ritornò esso monarca in
Francia nel dì 25 di settembre. Perciò
don Ferrante attese a fortificar Milano, e
le altre città e fortezze di quello Stato;
ed altrettanto fece in Toscana il duca
Cosimo, a cui per gran somma di danaro
da Cesare fu dato Piombino, e da lì
a poco ancora ritolto. Furono parimente
in quest'anno fieri rumori in Siena, città,
dove <i>ab antiquo</i> cozzavano fra loro
due fazioni, volendo cadauna o primeggiar
nel governo, o usurparlo tutto. I
ministri dell'imperadore, che davano in
questi tempi legge all'Italia, non tralasciarono
di profittar della lor pazza discordia;
<span class="pagenum" id="Page_596">[596]</span>
e però a don Diego di Mendozza
venne fatto d'introdur quattrocento
fanti spagnuoli di guardia, dando principio
ad una specie di dominio di quella
città.
</p>

<hr />
</div>

<div class="chapter">
<h2 class="hidden" id="MDXLIX">MDXLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXLIX</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Paolo III</span> papa 16.</td>
  </tr>
  <tr>
    <td><span class="smcap">Carlo V</span> imperadore 31.</td>
  </tr>
</table>

<p>
Dopo avere il regal principe <i>don Filippo
d'Austria</i> lasciato in Milano un gran
credito di signor generoso e liberale, nel
dì 8 di gennaio del presente anno partì
da colà, e, ricevuto uno splendido trattamento
da <i>Francesco duca di Mantova</i>, alla
qual città si portò anche <i>Ercole II duca
di Ferrara</i> per inchinarlo, passò a Trento,
continuando poscia il viaggio sino a
Brusselles, dove fece la sua entrata nel
dì primo d'aprile, accolto con tenerezza
dal padre Augusto. L'intenzion dell'imperadore
di chiamarlo colà era stata di
fargli giurar fedeltà da' popoli della Fiandra;
il che eseguirono essi di tutto buon
cuore. Ma si aggiunse un'altra idea, fabbricata
dall'amor paterno ed ambizioso
di Carlo cioè si diede egli a meditare nel
tempo stesso di farlo anche re de' Romani,
e trattossi di ciò infatti nella dieta
d'Augusta dell'anno seguente; ma con
trovarsi il <i>re Ferdinando</i> troppo renitente
alla cessione di quella dignità. Se non
concordassero in questo varii autori,
parrebbe inverisimile un siffatto progetto.
Ma nè Ferdinando avea sì poco senno
da sacrificare alle voglie del fratello
quell'illustre dignità, nè i principi della
Germania erano sì mal avveduti di permettere
la continuazion d'una unione o
potenza che facea paura a tutti. In questi
tempi <i>Arrigo II re</i> di Francia, non sapendo
soffrire che la sua città di Bologna in
Piccardia avesse a restar in mano degli
Inglesi anche per alquanti anni, e di doverla
comperare con tante somme d'oro
accordate nella pace fatta con loro dal
<i>re Francesco I</i> suo padre, determinò di
adoperar la forza per ricuperarla, con
<span class="pagenum" id="Page_597">[597]</span>
essersi fatto assolvere dal papa dal giuramento
ed obbligo di pagare il pattuito
danaro. Parvegli anche propizio il tempo,
perchè in Inghilterra erano insorte
gravi discordie, e durava tuttavia la
guerra degl'Inglesi contro la Scozia,
assistita dall'armi della Francia. Perciò
andò con un possente esercito a mettere
l'assedio alla città di Bologna, dichiarando
aperta guerra agl'Inglesi; ma
quantunque s'impadronisse di qualche
forte, nulladimeno inutili per quest'anno
rimasero i suoi sforzi contro d'essa
città. Godevasi intanto in Italia la pace,
ma pace turbata da continui sospetti di
guerra per cagion di Parma e Piacenza; e
tutti attendevano a premunirsi. Ebbero,
ciò non ostante, a piagnere le marine, e
specialmente della Sicilia, Calabria e Riviera
di Genova. Corseggiava nel Mediterraneo
dopo la morte del Barbarossa
maestro, il famoso corsale Dragut rais
con quaranta legni; nè solamente prendeva
quanti navigli mercantili gli venivano
alle mani, ma eziandio facea sbarco di
tanto in tanto alle coste della cristianità,
con mettere a sacco i villaggi, ed asportarne
ancora gran copia d'anime cristiane,
condannate dipoi ad una penosa
servitù. Mancava a costui un buon nido;
sel procacciò egli nell'anno presente
coll'impossessarsi a forza d'armi della
città appellata Africa o Tripoli nelle coste
di Barberia. Quivi si piantò egli e
fortificò, concependo poi speranza di
stendere più in là il dominio suo.
</p>

<p>
Ondeggiava intanto <i>papa Paolo</i> fra
varii pensieri intorno agli affari di Parma
e Piacenza, e ricevea da Cesare parole
di corte, quante ne volea. Ora pretendeva
l'<i>imperadore Carlo</i> che si esaminassero
le ragioni della Chiesa e dello Stato di
Milano su quella città, ed ora proponeva
cambii, comparendo sempre disposto a
compiacere il papa, ma con interna risoluzione
di far quel solo uso che conveniva
al proprio interesse. Prese dunque
il pontefice il partito, a ciò consigliato dai
più saggi porporati, di unir di nuovo
<span class="pagenum" id="Page_598">[598]</span>
Parma alla Chiesa, e di torla al nipote
Ottavio, con animo di reintegrarlo, cioè
di dargli di nuovo Camerino, giudicando
che Parma in man della Chiesa verrebbe
più rispettata dai potentati cattolici. Con
questa idea richiamò a Roma il nipote,
spedì a Parma con segrete istruzioni
<i>Camillo Orsino</i>, Capitan generale della
Chiesa, il qual giunto colà, prese il comando
dell'armi e il governo d'essa
città, attendendo poscia a fortificarla, e
a ben provvederla di vettovaglie e munizioni
da guerra: il che recò non poca
gelosia a <i>don Ferrante Gonzaga</i>. Stette
lungamente aspettando il duca Ottavio
qual dovesse essere il suo destino, lusingato
dal pontefice ora colle speranze
di espugnar la pertinacia di Cesare, ed
ora colle proposizioni avanzate di una
lega colla Francia. Finalmente s'impazientò,
massimamente all'udire che si
trattava di ceder Parma a <i>don Orazio
</i>suo fratello, e Camerino a lui, e al considerare
che in tanto egli si trovava spogliato
di Parma, benchè d'essa investito,
e che, venendo a mancare il decrepito
papa, correa rischio di neppur ottenere
o di perdere Camerino. All'improvviso
dunque, senza saputa dell'avolo papa,
venne per le poste a Parma, credendo
di farsene, come prima, padrone; ma
Camillo Orsino insospettito per non aver
egli recata lettera o ordine alcuno del
pontefice, si mise alla parata d'ogni accidente,
col disporre guardie dappertutto;
e lasciò bensì entrare in Parma il duca,
ma il tenne sì corto, che non osò di
tentare novità veruna. Con tutto ciò, le
speranze di Ottavio erano riposte nella
cittadella, avendo tenuta già intelligenza
per questo col castellano d'essa, e perciò
fece istanza di visitar anche quelle fortificazioni.
Quivi parimente si trovò egli
burlato, per essersi pentito il castellano,
che ricusò d'ammetterlo dentro: il perchè
tutto fumante di collera uscì di città,
e si ritirò a Torchiara castello del conte
Sforza Santafiore suo cugino, dove, per
mezzo del <i>cardinale di Trento</i>, cominciò
<span class="pagenum" id="Page_599">[599]</span>
un trattato con <i>don Ferrante Gonzaga</i>
per acconciarsi coll'imperadore. Dacchè
il pontefice ebbe intesa l'impensata fuga
del nipote, diede nelle smanie, persuaso
che la gente non crederebbe ciò fatto
senza consenso suo; e tosto gli spedì
dietro un corriere per richiamarlo. E
perchè ebbe avviso dall'Orsino del tentativo
da lui fatto per ripigliare il dominio
di Parma, maggiormente acceso di
collera, rinnovò gli ordini a tutti i ministri
di quella città di tenerla a nome
della Chiesa, e di non ammettere colà il
nipote. Così stavano le cose, quando il
<i>cardinal Farnese</i>, per lettera a lui scritta
dal fratello, fece sapere all'addolorato
pontefice che Ottavio, se non gli veniva
ceduta Parma, si accorderebbe con don
Ferrante, e cercherebbe colla forza di
riaver quello che riputava dovuto a sè
per giustizia. Questo colpo, per cui si
sfasciavano tutte le macchine politiche
del papa, e i suoi segreti trattati coi Franzesi,
l'accorò talmente, che, preso da
un tremore e quasi sfinimento, fu per
cadere in terra, se non era sostenuto
dagli astanti. Dopo quattro ore si riebbe;
ma sopraggiunse una gagliarda febbre,
a cui l'età sua, arrivata ad anni ottantadue,
e forse più, guadagnatasi da lui colla
temperanza del vitto, non potè reggere,
e però cessò di vivere nel dì 10 di
novembre.
</p>

<p>
Varia fu la fama che lasciò dopo di
sè <i>papa Paolo III</i>. Gli storici fiorentini,
Varchi, Segni ed Adriani, perchè mal animati
contro di lui a ragion delle dissensioni
passate fra esso pontefice e il duca
Cosimo, ne sparlarono a bocca aperta. Il
Segni arrivò a scrivere, esser egli stato
in concetto, non dirò di amante della
strologia giudiciaria, che questo gli fu
imputato anche da altri (benchè forse
senza ragione), ma fin di magia e dell'uso
de' veleni, con altre dicerie bestiali,
che lo stesso stampatore si vergognò di
esporre tutte alla luce. Non è già di dovere
che i principi, pretendenti di non
esser sottoposti alle leggi, abbiano anche
<span class="pagenum" id="Page_600">[600]</span>
da pretendere esenzione dalla pubblica
censura, perchè questo è l'unico freno
oppur gastigo alle lor malvage azioni: e
guai a chi giugne a nulla curarsi anche
di questo qualsisia staffile. Ma giusto insieme
è che la censura sia ben fondata,
e non figlia della malignità e dell'invidia.
Certamente chiunque senza passione peserà
le azioni e la condotta di Paolo III,
avrà da confessare, aver egli meritato,
per conto non men dell'uffizio pastorale,
che del governo principesco, la lode di
degno pontefice e di saggio principe. Dotato
di gran consiglio, di rara prudenza
e di zelo cospicuo pel bene della religione
e pel decoro della Chiesa, primiero aprì
l'importantissimo concilio di Trento,
confermò l'insigne compagnia di Gesù e
l'istituto de' cappuccini, e procurò la riforma
degli abusi che deformavano la
Chiesa di Dio. Sommamente accrebbe la
gloria sua colla promozione di più di settanta
cardinali, la maggior parte illustri
o per la loro scienza, o per la lor pietà,
o per l'ingegno o per la chiarezza di sangue.
Sempre padre comune, mai s'impacciò
nelle guerre fra i principi, fuorchè
quando si trattò di guerreggiar contro
gl'infedeli ed eretici: che allora largamente
impiegò le rendite della Chiesa.
Fortificò Perugia, Ascoli, Nepi e Castro;
condusse molto innanzi la fabbrica di
San Pietro, cominciata da Giulio II; rifondò
il palazzo apostolico del Vaticano;
tirò alcune strade diritte per Roma; ed
avendo molto beneficato il popolo romano,
meritò che fosse posta la sua statua
nel Campidoglio. Non mancarono al certo
in lui varii nei. E chi n'è senza? Per fabbricare
il palazzo Farnese, gran guasto
diede all'anfiteatro di Tito. Fece gridare
il clero e i popoli suoi per le gravezze
loro accresciute, e lasciò anche impegnate
a' mercatanti per più anni non poche
rendite della camera apostolica. Ma
quello che maggiormente parve che oscurasse
la sua fama, e che presso i più non
trovò scusa, fu l'esorbitante suo amore
verso del figlio, benchè figlio non degno
<span class="pagenum" id="Page_601">[601]</span>
di questo buon padre, e verso de' nipoti,
degni al certo di lui, per l'ingrassamento
ed innalzamento dei quali che non fece
egli? L'abbiam già veduto. E volle Dio
che, vivente ancora, ne ricevesse il gastigo;
laonde dicono che negli ultimi
giorni di sua vita andasse ripetendo: <i>Et
peccatum meum contra me est semper</i>.
Per altro anche in questi ultimi tempi ad
esaltare i pregi e a liberar dalla censura
le azioni d'esso pontefice, ha contribuito
non poco l'indefessa penna del celebre
cardinale Angelo Quirini, vescovo di Brescia,
a cui ancora siam tenuti per tante
altre notizie intorno al cardinal Polo e
ad altri insigni personaggi che in Paolo III
trovarono un saggio conoscitore e premiatore
del merito.
</p>

<p>
Aveva il pontefice nel penultimo dì
del suo vivere ordinato un breve all'Orsino,
con cui gli comandava di consegnar
Parma al duca Ottavio: tanto era il timore
ch'egli si gittasse in braccio agli
imperiali, e cedesse loro quella città. Perchè
questo breve non fu spedito con
diligenza, ed arrivò prima d'esso a Parma
la nuova della morte del papa, ancorchè
il sacro collegio ordinasse lo stesso all'Orsino,
egli non volle ubbidire, dicendo
d'aver avuta in guardia quella città da
un papa, e che ne disporrebbe secondo
che gli fosse ordinato da un altro papa:
risposta che fece sospettare qualche suo
intrigo coi Franzesi. Ma l'Orsino onoratamente
trattò e conservò Parma pel
papa venturo, quantunque non men dagl'imperiali
che da' Franzesi gli fossero
fatte molte ingorde proposizioni. Durante
poi la sede vacante, Camillo Colonna ricuperò
Palliano e le altre terre tolte da
papa Paolo ad Ascanio; e il principe di
Sulmona acquistò Soncino ed altri luoghi,
come appartenenti a donna Isabella
Colonna sua moglie. Ma don Diego Mendozza
s'interpose, affinchè non seguissero
rumori fra esso principe e i Colonnesi.
Intanto raunati i cardinali nel numeroso
conclave, cominciarono i lor maneggi
per provvedere la Chiesa d'un nuovo
<span class="pagenum" id="Page_602">[602]</span>
pastore, con sì poca concordia nondimeno,
che spirò il presente anno senza
verun accordo, anzi con apparenza di
non accordarsi sì presto fra loro. Nell'ottobre
di quest'anno si celebrarono
con rara magnificenza in Mantova le
nozze del <i>duca Francesco Gonzaga</i> con
<i>Caterina d'Austria</i> figlia di <i>Ferdinando re
de' Romani</i>. Nel qual tempo <i>Lodovico</i> fratello
d'esso duca passò alla corte di
Francia, e col tempo divenne duca di
Nevers: del che è bene che il lettore si
ricordi, perchè vedremo a suo tempo
tornar questa linea Gonzaga a signoreggiare
in Italia.
</p>

<hr />
</div>

<div class="chapter">
<h2 class="hidden" id="MDL">MDL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDL</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Giulio III</span> papa 1.</td>
  </tr>
  <tr>
    <td><span class="smcap">Carlo V</span> imperadore 32.</td>
  </tr>
</table>

<p>
Tennero lungamente diviso il sacro
collegio, ascendente al numero di cinquanta
cardinali, le fazioni imperiale,
franzese e farnese. Fu in gran predicamento
il <i>cardinal Polo</i>, uomo per la sua
scienza, religione e purità di costumi ben
meritevole della dignità pontificia. Ma
perchè il <i>cardinal teatino Caraffa</i> il proclamò
per amico de' protestanti, a personaggio
sì illustre rimasero tagliate le
penne. Infine nella notte precedente il
dì 8 di febbraio restò concordemente
eletto papa (per cura specialmente dei
cardinali Farnese, Guisa e d'Este) <i>Giovanni
Maria di Monte</i>, ossia <i>del Monte</i>,
cardinal veterano, creduto degno della
sacra tiara per li meriti suoi anche dal
defunto pontefice. Era egli oriondo da
Monte San Sovino, terra del distretto di
Arezzo; e per la trafila di varii impieghi,
tutti sostenuti con lode, passato al cardinalato,
si era specialmente distinto per
lo sapere e per la prudenza nel concilio
generale, in cui fu legato apostolico tanto
in Trento che in Bologna. Prese il nome
di <i>Giulio III</i>; e perciocchè questo era
l'anno del giubileo, nè per la morte del
papa s'era potuto nel precedente dicembre
far la funzione di aprir la porta aurea,
<span class="pagenum" id="Page_603">[603]</span>
coronato ch'egli fu nel dì 22 di febbraio,
non tardò ad aprirla nel dì 24,
per soddisfare al gran concorso della
gente passata a Roma per ottener le
indulgenze. Lodevolissimi furono i principii
del governo di questo pontefice,
siccome suol d'ordinario accadere non
solo ne' principi ecclesiastici, ma anche
ne' secolari, perciocchè mostrò l'animo
suo inclinatissimo non solo a rimettere
in Trento il concilio generale, aderendo
alle premure dell'imperadore e dei Tedeschi,
ma ancora alla riforma della
disciplina ecclesiastica, troppo scaduta
ne' secoli addietro. Pubblicò infatti il
decreto del riaprimento del concilio in
essa città di Trento pel dì primo di maggio
dell'anno prossimo venturo. Conciliossi
ancora l'amore del popolo romano
con levare i dazii della macina e de' contratti,
che papa Paolo avea introdotti con
gravi doglianze massimamente de' poveri.
Riconfermò lo Stato di Campagna ai
Colonnesi, e per riconoscenza al cardinal
Farnese confermò la prefettura di
Roma ad <i>Orazio Farnese duca</i> di Castro,
e il grado di gonfalonier della Chiesa al
<i>duca Ottavio Farnese</i> fratello d'esso cardinale.
Quel che più importa, fece nel
dì 24 di febbraio restituire da Camillo
Orsino ad esso Ottavio la città di Parma
colle fortezze, artiglierie e munizioni:
il che fu cagione che Ottavio, dopo essere
stato fin qui in molti trattati coi
ministri dell'imperadore, voltasse vela
per sostenersi contra de' medesimi, scoperti
troppo vogliosi di quell'acquisto, e
malcontenti della restituzione a lui fatta.
</p>

<p>
Sì risoluto sempre più compariva
<i>Arrigo II re</i> Cristianissimo di ricuperar
la città di Bologna nella Piccardia, che
<i>Odoardo re</i> d'Inghilterra e i ministri suoi
giudicarono miglior consiglio di cedere
amorevolmente con qualche vantaggio
quella città, che di fare immense spese
per la difesa, e di perdere poi tutto colla
resistenza. Però nel dì 24 di marzo dell'anno
presente seguì pace fra que' due
potentati, come consta dallo strumento
<span class="pagenum" id="Page_604">[604]</span>
rapportato dal Du-Mont, in cui fu conchiusa
la restituzion di essa città al re
di Francia, con obbligarsi questi al pagamento
di quattrocento mila scudi d'oro
del sole in due rate all'Inglese. Liberato
da quell'impegno, si diede poscia il re
Arrigo a lavorar sott'acqua per turbar
la quiete d'Italia, e per muovere guerra
all'imperadore, la cui potenza faceva
male a' suoi occhi, non men che n'avesse
fatto al re suo padre. Già dicemmo divenuto
formidabile nel Mediterraneo il
feroce corsaro Dragut Rais, massimamente
dopo la conquista della città appellata
Africa, o Tripoli di Barberia, tenuta
da alcuni per l'<i>Aphrodisium</i> degli antichi.
I Turchi le danno il nome di Maladia.
Portate alla corte di Cesare le doglianze
e grida di tanti popoli afflitti dall'insolenza
e crudeltà di costui, che solamente
manteneva buona amistà co' Franzesi,
vendendo loro la preda fatta sopra i
sudditi della Spagna; determinò il magnanimo
imperadore di reprimere la
baldanza di quel nemico del nome cristiano.
Per ordine adunque suo, il principe
<i>Andrea Doria</i> e <i>don Giovanni di Vega</i>
vicerè di Sicilia allestirono una ragguardevol
flotta di galee e di navi, colla quale
si unirono ancora alcune del pontefice
e de' cavalieri di Malta. <i>Don Pietro di
Toledo</i> vicerè di Napoli vi mandò don
Garzia suo figlio, <i>Cosimo duca di Firenze</i>
vi spedì Giordano Orsino con quattro
galee e Chiappino Vitelli con mille fanti.
Gran numero di cannonate e d'assalti bisognò
a quella impresa; ma finalmente
al valore dell'armi cristiane non potè
resistere quella picciola, benchè assai
fortificata città. Vi rimasero uccisi ottocento
Mori, e ne furono condotti via
schiavi circa sei od otto mila, venduti poi
a vil prezzo per la Sicilia e Sardegna.
Furono presi anche altri luoghi in quei
contorni, tutto bel paese con terreno fecondo
e colline piene di oliveti. Pretende
il Surio che il Vega vicerè, spogliata di
tutto quella città, la facesse smantellare.
La verità si è, che lasciata fu ivi una
<span class="pagenum" id="Page_605">[605]</span>
competente guarnigion di Spagnuoli e di
cavalieri di Malta, e che la principal moschea
nel dì 14 di settembre venne dedicata
al culto del vero Dio. Dragut colle
sue galeotte si ritirò alle Gerbe, e l'armata
cristiana, tornando verso Sicilia, restò
assalita da fiera tempesta, per cui alquante
galee e quattro navi rimasero preda dell'infuriato
elemento.
</p>

<p>
Grande occasion di parlare diede in
quest'anno <i>papa Giulio</i> colla creazion
d'un solo cardinale fatta nel dì 31 di
maggio <span class="fnote">[Panvinio. Segni. Giacon. Adriani. Oldoin.]</span>, cioè d'<i>Innocenzo del Monte</i>.
Era questi nato da una povera donna
che andava accattando in Piacenza. Trovandosi
in essa città governatore o legato
Giovanni Maria del Monte, che fu
poi papa Giulio, raccolse nella sua corte
questo pezzente ragazzo, il fece allevare,
e tanto amore gli prese, che più non si
sarebbe fatto ad un unico suo figlio. Gli
era sì perduto dietro, che l'innestò nella
propria casa, facendolo adottare da Baldovino
suo fratello. Nè ciò a lui bastò.
Dacchè ascese al pontificato, l'empiè sino
alla gola di benefizii e di rendite ecclesiastiche,
e senza dimora passò a proporre
nel concistoro questo suo caro
idolo per la sacra porpora. Gran bisbiglio
insorse fra i cardinali; e fra gli altri
il <i>cardinal Teatino</i>, che fu poi <i>papa Paolo
IV</i>, a visiera calata arringò contro la
prostituzion di quella eccelsa dignità in
persona sì vilmente nata, senza sapersi
neppure il padre suo, e sprovveduto affatto
di quelle virtù e qualità che in qualche
guisa potessero coprire l'obbrobrio
de' natali. Ebbe un bel dire. Innocenzo
fu creato cardinale. Ma questo aborto
fece quella riuscita che ognun prevedeva;
perciocchè sotto Pio IV e Pio V, a cagion
de' suoi vizii, più d'una volta fu in prigione
e ne' ceppi, e spogliato di varii
benefizii. Abborrito dagli altri porporati,
miseramente infine terminò la sua vita
l'anno 1577, non sussistendo ciò che
scrive il Belcaire, cioè esser egli stato
<span class="pagenum" id="Page_606">[606]</span>
strangolato dopo la morte del papa suo
protettore. Scapitò forte per questo disordinato
affetto e per tal risoluzione il
concetto del papa. Oltre di che, siccome
attesta l'Adriani, poco tempo passò che
non pareva più esso pontefice quel che
era stato cardinale; perchè si diede all'ozio,
scaricandosi degli affari pubblici
sopra il <i>cardinal Crescenzio</i>, e prendendo
solamente diletto d'un suo giardino, dove
consumava tempo e spese grandissime in
fabbriche ed ornamenti. Nè è da tacere
che l'anno presente diede motivo in Siena
a gravi timori e consigli; perciocchè,
dopo essere entrati colà per guardia gli
Spagnuoli, ad imitazion del riccio, cominciarono
que' ministri imperiali a disegnar
ivi la fabbrica d'una cittadella, e
ne mandarono anche i disegni all'imperadore.
Spedì quel popolo i suoi inviati
a Cesare a dolersi di tal novità, e andò
intanto meditando maniere più efficaci
di sottrarsi a quel giogo e di conservare
la libertà. Comune credenza fu che lo
imperadore, per l'ansietà di aver Parma
in suo potere, più volte avesse proposto
di dar Siena in contraccambio al <i>duca
Ottavio</i>. Ma queste fantasie fra poco andarono
tutte in fumo. Nell'anno presente
a' dì 21 di febbraio <i>Francesco III Gonzaga
duca</i> di Mantova e di Monferrato, caduto
nel lago, lasciò ivi miseramente la
vita; ed ebbe per successore <i>Guglielmo</i>
suo fratello. Avea Francesco avuta per
moglie <i>Caterina</i> figlia di <i>Ferdinando re
de' Romani</i>, da cui non ebbe prole. Divenne
poi questa principessa per le seconde
nozze regina di Polonia.
</p>

<hr />
</div>

<div class="chapter">
<h2 class="hidden" id="MDLI">MDLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Giulio III</span> papa 2.</td>
  </tr>
  <tr>
    <td><span class="smcap">Carlo V</span> imperadore 33.</td>
  </tr>
</table>

<p>
Stavasene in Parma il <i>duca Ottavio</i>
Farnese, tuttodì pensando ai mezzi per
mantenersi in quel dominio, giacchè per
la ricuperazion di Piacenza era seccata
ogni speranza. Parevagli di trovarsi a
mal partito, perchè non ignorava l'idee
<span class="pagenum" id="Page_607">[607]</span>
dell'Augusto suocero suo sopra quella
città, e i mali uffizii e le mine che andavano
facendo contra di lui <i>don Ferrante
Gongaza</i> governator di Milano, e don
Diego Mendozza, anche per private passioni
nemici suoi. Come resistere solo a
chi volendo potea sì facilmente ingoiarlo,
qualor volesse? Fece rappresentare a
<i>papa Giulio</i> il bisogno suo, e chiedere,
non ottenendo aiuto da lui, licenza di ricorrere
a chi potesse sostenerlo, mentre
niuno in Italia ardiva di alzare un dito
in suo favore; e il papa, che per altri motivi
si studiava di conservar buona armonia
coll'imperadore, si strinse nelle spalle,
nè altro rispose, se non che il duca si
aiutasse come potesse. Ciò bastò ad Ottavio,
col consiglio, per quanto fu creduto,
de' due <i>cardinali Alessandro</i> e <i>Ranuccio</i>
suoi fratelli, per proseguire animosamente
un trattato già mosso da <i>Orazio duca di
Castro</i>, altro suo fratello, alla corte del re
Cristianissimo, per impegnar quel monarca
alla difesa sua. Null'altro che
questo bramava Arrigo II, emulo oltre
modo della soverchia potenza della casa
d'Austria. E nel dì 27 di maggio del presente
anno, come apparisce dallo strumento
rapportato dal Du-Mont <span class="fnote">[Du-Mont, Corps Diplomat.]</span>, prese
il re sotto la sua protezione la casa Farnese,
obbligandosi di mantenere ad Ottavio
due mila fanti e ducento cavalli leggieri
per la difesa di Parma, e di pagargli
annualmente dodici mila scudi d'oro, con
promessa di maggiori aiuti alle occorrenze,
e di rilievo, in caso di disgrazie. Intanto
ducento mila scudi fece avere il re
in Venezia per sostenere questo impegno.
Avvertito il pontefice dal cardinal
Farnese di questo negoziato, parve
allora che si svegliasse, e si sbracciò per
disturbarlo con gagliarde premure presso
dello stesso Ottavio. Ma non fu a tempo.
Essendosi data l'ultima mano al trattato
col re Cristianissimo, il duca Ottavio,
siccome uomo d'onore, non volle retrocedere,
per quanto ancora vi si adoperasse
<span class="pagenum" id="Page_608">[608]</span>
il duca di Ferrara <i>Ercole II</i>, a
cui non piaceva il fuoco vicino a' suoi
confini.
</p>

<p>
Allora fu che papa Giulio III proruppe
in ismanie. Cominciarono a fioccare i
monitorii contro di Ottavio, comandandogli
di consegnar Parma ai ministri pontificii,
e si procedè fino alle censure, e
a dichiarar lui ribello e decaduto da
ogni diritto sopra quello Stato, e dal
grado di gonfalonier della Chiesa. Ritiraronsi
da Roma Alessandro e Ranuccio
cardinali Farnesi: il primo si ricoverò a
Firenze, ben ricevuto dal <i>duca Cosimo</i>;
e l'altro ad Urbino, dove ebbe un amorevol
trattamento dal <i>duca Guidubaldo</i>
suo cognato. Provarono i Farnesi anche
lo sdegno di <i>Carlo V</i>, perchè questi tolse
al cardinale Alessandro il ricco arcivescovato
di Monreale, e ad Ottavio Novara
e il ducato di Cività di Penna, beni dotali
della duchessa Margherita d'Austria
sua figlia, e moglie d'esso Ottavio. Meglio
di quaranta mila scudi d'oro perderono
essi Farnesi nella presente tempesta; ma
vi guadagnarono bene i parenti del papa.
Giacchè più non restava luogo al più
volte proposto ripiego di dar Camerino
al duca Ottavio in cambio di Parma, il
papa diede il perpetuo governo d'esso
Camerino colle rendite a Baldovino suo
fratello, e di più, per attestato del Segni,
maggior grandezza gli conferì in Roma,
che se fosse stato duca o signor naturale
antiquato in Italia. A Gian-Batista del
Monte, figlio d'esso Baldovino, conferì
il grado di gonfaloniere e capitan generale
della Chiesa, e per lui ottenne dall'imperadore
Novara e Cività di Penna. Andò
tanto innanzi il fasto di quella gente,
che Ersilia Cortese, nobile modenese,
moglie d'esso Gian-Batista, se crediamo
al Segni, stava in Roma con tanta altura
e grandezza, che la duchessa di Parma
figliuola dell'imperadore, innanzi che
ella fosse ita a Parma, avea appena
udienza da lei, quando andava in cocchio
per salutarla e per farle onore. Nè qui si
fermò il nepotismo di questo pontefice,
<span class="pagenum" id="Page_609">[609]</span>
perchè ad Ascanio della Cornia Perugino
e a Vincenzo de' Nobili, figli delle sorelle
sue, diede Stati e titoli di signori, e cardinalati
ai lor figliuoli. Nè si dee omettere
che il pontefice stese il suo sdegno
anche contra il ducato di Castro, posseduto
da <i>Orazio Farnese</i>, dimorante allora
in Francia, senza riguardo all'esser egli
destinato genero dal <i>re Arrigo</i>. Però spedì
colà Ridolfo Baglione coll'armi. Volevano
i soldati presidiarii difendere quelle
terre; ma Girolama Orsina, vedova del
fu Pier-Luigi, quivi dimorante, per placare
l'adirato papa, personalmente trasferitasi
a Viterbo, le cedette al cardinal
Pio legato del Patrimonio; e tanto scusò
il figlio Orazio per l'obbligo d'onore da
lui contratto col re di Francia, che il
pontefice ammansato, posto solamente
il Baglione nella fortezza di Castro, lasciò
lei liberamente governar quel dominio.
</p>

<p>
Era già entrata in Parma guernigione
franzese col signor di Termes: il che
non impediva la continuazion de' trattati
di papa Giulio col re di Francia e coll'imperadore,
per prevenir la guerra.
Pareva anche ogni cosa disposta per la
concordia; quando don Ferrante Gonzaga,
immaginando che il Farnese procedesse
con finzione in que' negoziati, per
dar tempo ai Parmigiani di fare il raccolto,
senza aspettar le risoluzioni di
Roma, a mezzo giugno si accostò alle
vicinanze di Parma con sette mila fanti,
ducento cinquanta uomini d'armi, cinquecento
cavalli leggieri e sei mila guastatori,
che si sfogarono contra di quel
territorio. Fu cagione questa barbara
ostilità che il coraggioso duca Ottavio
non accettasse la ratificazione venuta
di Roma della progettata concordia, e
che si venisse a guerra aperta. Mostrava
l'imperadore, per non rompere la pace
colla Francia, di essere entrato in questo
ballo come ausiliario del papa, secondo
il debito di sua avvocazia; siccome, all'incontro,
il re di Francia pretendeva
non rotta la sua amicizia coll'imperadore
pel sostener egli il Farnese, legittimo
<span class="pagenum" id="Page_610">[610]</span>
padrone di Parma, attesi ancora i meriti
grandi di papa Paolo III, perchè anche
allora si sapeano le palliate maniere di far
guerra ad altrui con pretendere di non
farla. Ma perciocchè don Ferrante Gonzaga
s'impadronì di Brescello, terra del
duca di Ferrara, toccata in appannaggio
al <i>cardinale Ippolito d'Este</i> suo fratello,
che stava allora ai servigi della Francia;
e inoltre sul Cremonese furono presi
dagl'imperiali due uffiziali franzesi che
passavano, come per paese amico, a Parma;
il <i>re Arrigo</i>, tenendo per rotta la tregua,
dichiarò apertamente la guerra all'imperadore,
con far grande armamento
per mare e per terra, e con istudiarsi
di suscitar contra di lui i principi della
Germania. Pertanto don Ferrante determinò
di mettere l'assedio a Parma; e
perciocchè il castello di Colorno, dove
era con presidio farnese di ottocento
fanti Amerigo Antinori, potea forse incomodare
il suo campo, v'andò sotto
colla gente, e colle artiglierie cominciò
a fulminar quelle mura. Fu l'Antinori
tacciato di dappocaggine, se non d'infedeltà,
perchè non tardò a capitolarne la
resa. Ciò fatto, formò il Gonzaga l'assedio,
o piuttosto un blocco, alla città di
Parma. Avea intanto il re Cristianissimo
inviato Pietro Strozzi, fuoruscito fiorentino,
con Cornelio Bentivoglio alla Mirandola,
acciocchè facessero ivi massa
di gente in aiuto del Farnese. Dopo aver
dunque lo Strozzi stipendiati quattro
mila fanti e cinquecento cavalli, allorchè
vide il bisogno, arditamente spinse quella
cavalleria in Parma; e questa, facendo
dipoi spesse sortite, tenne aperto il cammino
alle vettovaglie; talmente ancora
inquietò i nemici, che mai non osarono
di strignere Parma con vero assedio.
</p>

<p>
Conchiuse in questi tempi il papa una
lega coll'imperadore, egli che nell'anno
precedente avea fatte sì belle slargate di
non voler guerra, ma bensì di voler farla
da padre comune. A questo si lasciò egli
indurre da don Diego Mendozza, e però
dopo attese a sfoderar la spada contra
<span class="pagenum" id="Page_611">[611]</span>
del duca Ottavio. Nè gli mancò biasimo
per questo, perchè, invece di prendersela
contra l'occupator di Piacenza, si metteva
anche a rischio di perdere Parma.
Raunati pertanto a San Giovanni del Bolognese
nove mila fanti e secento cavalli
(pel quale armamento Cesare nel mese
di giugno gli avea fatto pagare cento
mila scudi d'oro, nel dì 11 di luglio ne
pagò altri centocinquanta mila, con permissione
di rifarsene poi sulle rendite
della Chiesa in Ispagna), ordinò il pontefice
che s'imprendesse l'assedio della
Mirandola. Il comando dell'armi era
appoggiato di nome a Giovambatista del
Monte suo nipote, ne' fatti ad Alessandro
Vitelli, persona esperta in questo mestiere.
Nel dì 5 di luglio giunse l'armata papesca
sotto la Mirandola, e le prime sue
prodezze furono d'incendiare i grani non
peranche raccolti, di saccheggiare e bruciar
le case nella campagna, e di tagliar
quanti alberi e viti trovarono. Si ridusse
poi tutto questo apparato guerriero non
già ad assediar nelle forme quella picciola,
ma forte città, essendo bastato al Vitelli
di fabbricar due forti intorno alla
medesima, con isperanza di vincerla colla
fame. Intanto il re Cristianissimo, spedito
in Piemonte il <i>signor di Brisach</i> con
assai gente, fece dar principio alle ostilità
in quelle parti nell'incominciar del
settembre. Avendo esso Brisach occupato
San Damiano, Chieri, Brusasco ed
altri luoghi, fu forzato <i>don Ferrante Gonzaga</i>
ad accorrere in Piemonte, lasciato
il <i>Medichino marchese</i> di Marignano sotto
Parma. Si formò allora un blocco più
largo di quella città, essendosi compartite
le milizie imperiali restate quivi in Castelguelfo
e Noceto del Parmigiano, e
in Montecchio, Castelnuovo e Brescello,
terre del duca di Ferrara, per impedir
il passaggio delle vettovaglie alla città.
Però null'altro di conseguenza accadde
in que' contorni, se non che nel novembre
venne fatto ai Franzesi di sorprendere
il forte di Torchiara, dove quel picciolo
presidio fu quasi tutto messo a fil
<span class="pagenum" id="Page_612">[612]</span>
di spada, e vi perì fra gli altri il <i>principe
di Macedonia</i>. In Piemonte non si fecero
poi imprese tali che meritino luogo in
queste carte. Fin qui s'era trattenuto in
Fiandra e Germania il principe <i>don Filippo</i>
figlio dell'imperadore. Prese egli
congedo dal padre per tornarsene in Ispagna,
e nel dì 6 di giugno pervenne a
Trento, cioè in quella città in cui nel dì
primo del precedente maggio d'ordine
del papa si era riaperto il concilio generale,
e furono tenute dipoi alcune sessioni
molto importanti alla Chiesa di Dio.
Si portarono ad incontrar questo principe
con decorosa cavalcata il <i>cardinal
Marcello Crescenzio</i> legato, e gli altri
padri, che gli diedero poscia alcuni nobili
divertimenti, siccome ancora fecero le
altre città all'arrivo suo. Passò dipoi a
Genova, e di là in Ispagna. Le stesse galee
e navi che il condussero colà, servirono
a ricondurre in Italia <i>Massimiliano
re</i> di Boemia con <i>donna Maria d'Austria</i>
sua consorte, e sorella del suddetto don
Filippo, i quali, scortati da gran copia di
nobili e soldati boemi, continuarono nel
dicembre il viaggio loro alla volta della
Germania.
</p>

<p>
Che mali alla Cristianità producesse
l'esorbitante brama di <i>Arrigo II re di
Francia</i> per deprimere la potenza di Carlo<i>
imperadore</i>, si tornò di bel nuovo nel
presente anno a vederlo. Non solamente
maneggiò esso re e conchiuse, siccome
vedremo nell'anno appresso, una lega coi
principi protestanti della Germania contra
di esso Augusto, ma, camminando sulle
pedate del fu suo padre, collegossi colla
Porta Ottomana, e fece muovere l'armi
turchesche a' danni degli Stati posseduti
da Cesare in Italia. Di che non è mai
capace la cieca ambizion de' mortali, che
si va poi coprendo col manto della ragione
di Stato? Senza andare alla pestilente
scuola del Macchiavello, sa questa
mettersi sotto i piedi le parentele, la
fede, i giuramenti e la stessa religione,
lo so, negarsi dal Belcaire e da altri
Franzesi che da' maneggi del re Arrigo
<span class="pagenum" id="Page_613">[613]</span>
fosse mosso questa volta il Turco contra
de' cristiani; ma il papa, i Veneziani e gli
altri Italiani d'allora furono persuasi
del contrario. Se non videro i trattati
segreti fra esso re e Solimano, miravano
bene il signor di Aramone ambasciator
franzese a Costantinopoli, e il medesimo
poi venuto sulla flotta di quegli infedeli,
dove faceva da direttore. E di che buono
stomaco fossero i Franzesi di quel tempo
(per tacere de' nostri tempi), cel fece sapere
il signor di Monluc, storico loro,
che in questi giorni molto onor si fece
nelle guerre; perciocchè, volendo scusar
la lega del re Francesco I coi Turchi,
scrisse: <i>Che contra dei suoi nemici
si può far di tutto: e che, quanto a lui,
se avesse potuto chiamar tutti gli spiriti
dell'inferno, per rompere la testa ad un
nemico che volesse rompere la sua, ben
volentieri lo farebbe</i>. Scrivendo così
quello storico, non dovea già ricordarsi
d'essere cristiano, oltre al valersi d'un
falso supposto, essendo manifesto che
tanto il re Francesco che Arrigo suo
figlio furono gli assalitori, e non già gli
assaliti da Carlo V imperadore. Comunque
sia, certo è che Solimano non solamente
mosse in quest'anno una fiera
guerra contro i cristiani nella Transilvania
ed Ungheria, di cui nulla parlerò io,
ma ancora spinse una formidabil armata
nel Mediterraneo sotto il comando di Sinan
bassà, con cui si unì anche il famoso
corsaro Dragut. Secondo alcuni, era composta
di cento galee e di cinquanta altri
legni. Andrea Morosino la fa ascendere
fino a trecento cinquanta vele. Gran gente
da sbarco e artiglierie assaissime si contarono
nel barbarico stuolo. Ma molto
prima che uscisse in corso il general turchesco,
accadde che <i>Andrea Doria</i> con ventotto
galee andò ad assediar le Gerbe, dove
s'era ritirato esso Dragut. Si trovò costui
chiuso nello stretto, ossia nel golfo, ch'è
tra le secche e l'isola, dove non si potea
entrar nè uscire, se non con una galea
per volta. Portossi il Doria all'imboccatura
tutto allegro, in veder chiusa la
<span class="pagenum" id="Page_614">[614]</span>
volpe nella tana, tenendo per fermo di
avere a man salva quella preda. Ma più
di lui ne seppe l'esperto corsaro, perchè,
affin d'uscire da quella gabbia, senza che
se ne avvedessero i cristiani, fece dall'altra
parte cavare il terreno circa mezzo
miglio, e per quel canale fatto a mano
sboccando poi in mare, si ridusse in salvo,
lasciando il Doria, vecchio capitano, non
so se più maravigliato o confuso.
</p>

<p>
Ma perciocchè facea strepito il grande
armamento de' Turchi per mare, e si
prevedeva che costoro avessero la mira
a ricuperar la città d'Africa, ossia Tripoli
in Barberia, commessa alla guardia
de' cavalieri di Malta; Andrea Doria spedì
Antonio suo nipote con quindici galee,
affinchè rinforzasse di gente, vettovaglie
e cannoni quella città. Andò egli; seco
non di meno non andò quella che noi
chiamiamo buona fortuna, ma bensì l'altra
che si chiama fortuna di mare; perchè
per fiera burrasca perdè otto di quei
legni, e condusse quel poco che gli restò
a Tripoli. Ora il bassà Sinan colla potente
sua flotta comparve nello stretto di
Messina, e poi, danneggiando le coste della
Sicilia, prese la città d'Agosta con facilità,
e poi la fortezza col cannone. Tutto andò
a sacco, e il fuoco fece del resto. Di là
passò a Malta, nè solamente saccheggiò
l'isola, ma, lusingatosi di poter anche
prendere la città, mise mano ai cannoni.
Gli risposero que' prodi cavalieri a dovere,
laonde dopo otto giorni, e dopo avervi
perduto circa cinquecento soldati, lasciò
essi in pace; ma non già la vicina isola
del Gozzo, in cui si trovava un'assai
debole fortezza; colle artiglierie in termine
di tre dì se ne impadronì, e le attaccò
il fuoco, e, di là partendo, seco menò
schiave circa quattro mila anime cristiane.
Arrivato poi nel dì 5 d'agosto
sotto la città d'Africa, ossia Tripoli, vi si
accampò e cominciò a batterla. Il signor
di Aramon ambasciator franzese che con
due galee si era unito al bassà, da alcuni
viene scritto che alle preghiere del gran
mastro s'interponesse per far desistere
<span class="pagenum" id="Page_615">[615]</span>
Sinan dall'assedio ma che nol potesse
impetrare; e da altri, ch'egli subornasse
il comandante della città, cavalier di
Malta di sua nazione, acciocchè la rendesse,
siccome infatti seguì a' dì 15 di
agosto. Circa quattrocento Spagnuoli vi
rimasero uccisi, essendosi salvati nelle
galee franzesi ducento fra cavalieri di
Malta e terrazzani. Quel comandante
giunto dipoi a Malta, trovò ivi preparata
per lui una scura prigione. Erano succedute
varie novità e mutazioni negli
anni addietro in Tunisi, il racconto delle
quali, siccome non pertinente all'assunto
mio, ho tralasciato. Basterà solamente
dire che il re Muleasse fu detronizzato
da Amida suo figlio, ed aver egli invano
ricorso all'imperador Carlo. Restava tuttavia
in potere d'esso Augusto la Goletta,
e v'era per comandante Antonio
Perez, il quale in questi tempi, perchè
Amida facea troppo il bell'umore, il
cominciò a tempestare in tal maniera,
che il Barbaro fu astretto ad un nuovo
accordo, con obbligarsi di pagare annualmente
all'imperadore dodici mila
scudi pel mantenimento della Goletta, e
inoltre quindici cavalli barbari, diciotto
falconi e legna quanta bastasse alla guarnigion
d'essa Goletta; e di rilasciare gli
schiavi cristiani, e di non farne più da
lì innanzi. Fece alquanto di guerra in
quest'anno il re di Francia per mare
all'imperadore. Leone Strozzi gran priore
di Capoa, suo general di mare, con
ventotto galee passò a Barcellona, e fu
vicino ad impadronirsi di quella città.
Condusse via da quel porto sette navi
cariche di mercatanzia, ed altri legni minori
con una galeotta spagnuola. Anche
nell'Oceano ventidue navi mercantili,
passando dai Paesi Bassi alla volta di
Spagna, e credendosi sicure per la pace
che tuttavia durava, il Polino Franzese
con alquanti legni armati andò a visitarlo,
e, a riserva di nove che scamparono,
prese e menò le altre a Roano, e si calcolò
la perdita di que' mercatanti a un
mezzo milione di scudi d'oro.
</p>

<p>
<span class="pagenum" id="Page_616">[616]</span>
</p>

<hr />
</div>

<div class="chapter">
<h2 class="hidden" id="MDLII">MDLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Giulio III</span> papa 3.</td>
  </tr>
  <tr>
    <td><span class="smcap">Carlo V</span> imperadore 34.</td>
  </tr>
</table>

<p>
Erasi troppo facilmente impegnato
<i>papa Giulio</i> nella guerra della Mirandola
e di Parma. Non sapendo qual voragine
di danari sia il mantener armate in campagna,
trovò presto il suo erario sfinito,
quello dell'imperadore suggetto a' medesimi
deliquii, e sè stesso malamente involto
in una fastidiosa impresa che gli
facea perdere la desiderata quiete, di
modo che fino nel precedente anno si
diede a muovere parole di tregua e di
pace. Quel nondimeno che maggiormente
gli mise il cervello a partito, fu un colpo
di <i>Arrigo II</i> re di Francia, il quale, col
proibir l'uscita del danaro dal regno suo
per la provvista de' benefizii, alterò non
poco le misure della camera pontificia.
Vietò inoltre quel re ai suoi prelati di
concorrere al concilio di Trento; e,
quel ch'è più, quantunque nelle sue lettere
e protestazioni dimostrasse un inviolabil
attaccamento e sommessione alla
sede apostolica, pur sotto mano facea disseminar
sospetti di voler levare l'ubbidienza
al sommo pontefice nel suo regno.
Udivasi ancora che in Francia era progettato
un concilio nazionale. Per conto
delle faccende del mondo non erano più
i papi quei ch'erano stati ne' cinque secoli
addietro, e pur troppo gli esempli
funesti della Germania ed Inghilterra poteano
far temere peripezie anche in Francia,
in tempi massimamente che l'eresia
di Calvino facea continui progressi in
quelle contrade. Però di più non occorse
perchè papa Giulio, pulsato anche ogni
dì da' saggi cardinali a cagion di questa
sconsigliata impresa, deponesse tutti i
pensieri marziali, ed ascoltasse volentieri
chi s'interponeva per la pace. Vi s'interposero
infatti i <i>Veneziani</i> ed <i>Ercole duca</i>
di Ferrara; fu anche deputato dal re per
trattarne il <i>cardinal di Tornone</i>. E perciocchè
premeva al pontefice, in cercando
<span class="pagenum" id="Page_617">[617]</span>
di riacquistar la buona armonia colla
Francia, di non perdere quella dell'imperadore,
fece rappresentargli in buona
maniera le giuste sue ragioni di deporre
l'armi, e di procedere a qualche accordo
per gli affari di Parma. Nulla si alterò
per questo l'Augusto monarca, e perchè
vi trovava anche egli per altri motivi il
suo conto, lasciò al papa slegate le mani
per uscir con riputazione da quell'imbroglio.
Pertanto nel dì 29 d'aprile del presente
anno in Roma furono sottoscritti
dal papa e dal cardinale Tornone i capitoli
dell'accordo, rapportati nelle Lettere
de' Principi <span class="fnote">[Lettere de' Principi, tom. 2.]</span>, dall'Angeli <span class="fnote">[Angeli, Storia.]</span> e dal Du-Mont <span class="fnote">[Du-Mont, Corps Diplomat.]</span>.
Portavano essi una tregua di
due anni fra il <i>pontefice</i>, il <i>re Cristianissimo</i>
e il <i>duca Ottavio</i>. Che il papa ritirerebbe
le sue milizie da Parma e dalla
Mirandola, e resterebbe il duca in possesso
di Parma. Che i cardinali Farnesi
sarebbero rimessi in possesso de' lor beni,
ed <i>Orazio Farnese</i> nel ducato di Castro,
con altre condizioni ch'io tralascio. Ma
poco prima che si stabilisse questa concordia,
giunse al pontefice la dolorosa
nuova che Giambatista del Monte suo
nipote e general delle sue armi, siccome
giovane ardito e vago di gloria, in una
scaramuccia sotto la Mirandola nel dì 14
d'aprile avea lasciata la vita: colpo
nondimeno che con assai fortezza d'animo
fu accolto dal pontefice zio.
</p>

<p>
Era stato riserbato luogo all'imperadore
per accettar la suddetta sospension
d'armi per conto di Parma e della
Mirandola; nè sapendosi qual risoluzione
fosse per prendere la maestà sua, <i>don
Ferrante Gonzaga</i> dal Piemonte spedì
gente ed ordine a <i>Gian-Giacopo de Medici</i>
marchese di Marignano, che continuasse
le ostilità contro Parma, e si studiasse
di occupare i forti intorno della Mirandola,
che doveano essere abbandonati
dalle soldatesche papaline. Se questo succedeva,
era ridotta a tale la Mirandola,
<span class="pagenum" id="Page_618">[618]</span>
che poco potea stare a cadere in mano
dell'imperadore. Ma non gli venne fatto,
perchè appena Camillo Orsino cavò
da que' forti le truppe della Chiesa, che
i Franzesi e Mirandolesi, spalleggiati da
molte fanterie assoldate per ordine del
re da <i>Ippolito d'Este cardinal di Ferrara</i>,
e situate al forte di Quarantola, volarono
a que' forti, e furiosamente li demolirono.
Ratificò poscia l'imperadore la tregua
suddetta, il che servì ad allontanar
la guerra da Parma e dalla Mirandola,
riducendosi essa in Piemonte, se non che
restarono i presidii imperiali in Borgo
San Donnino, Sissa, Noceto, Colorno e
Castelguelfo, siccome ancora in Brescello,
Montecchio e Castelnuovo, terre del
duca di Ferrara. Per conto del Piemonte,
dacchè fu rotta la pace, ed accorse colà
don Ferrante Gonzaga, unitosi seco <i>Emmanuel
Filiberto</i>, spiritoso principe di
Piemonte, si diedero amendue a fermare
i progressi del general franzese <i>signor di
Brisach</i>, che avea preso Saluzzo, Chieri,
San Geminiano ed altri luoghi forti in
quelle parti. S'impadronirono essi di Bra,
e costrinsero i Franzesi a levar l'assedio
di Cherasco. A riserva di due fortezze,
riacquistarono anche il marchesato di
Saluzzo. Ma venuti ordini dall'imperadore
d'inviar parte di quelle milizie in
Germania, indebolito il Gonzaga diede
campo a' Franzesi di sottomettere il forte
castello di Verrua, Crescentino e Ceva.
Rinforzato dipoi il Gonzaga da altre milizie,
ricuperò Ceva e San Martino; ma
ebbe il dispiacere d'udir presa da' Franzesi
la città d'Alba, e messo ivi un presidio
di due mila fanti con abbondante
copia di vettovaglia, senza ch'egli avesse
tali forze da poterla ricuperare. Accortosi
intanto il principe di Piemonte che
la guerra in quelle parti si riduceva ad
un giuoco ora di guadagnare ed ora di
perdere qualche castello, giudicò meglio
di tornarsene in Lamagna all'immediato
servigio dell'imperadore, il quale, siccome
diremo, si trovò in gravi pericoli ed
affanni dell'anno presente; e però altro
<span class="pagenum" id="Page_619">[619]</span>
d'importanza non seguì per ora in Piemonte.
</p>

<p>
Priva non fu di novità in quest'anno
la Toscana. Non si può negare: sarebbesi
quasi potuto contar per un miracolo,
se <i>Carlo V</i>, principe di sì gran potere,
si fosse contentato de' tanti suoi
regni e Stati, nè avesse nudrita in suo
cuore l'ambizione, ossia la non mai
saziabile voglia di accrescere l'autorità
e i dominii: perchè questa passione si
può in certa maniera chiamare l'anima
di tutti i principi di qualsivoglia grado.
Se questa è frenata dall'impotenza o dal
timore in alcuni di essi, è bene sfrenata
in altri, ma d'ordinario palliata con altri
titoli, pretesti e manifesti, inventati
per abbagliare, non già i saggi, ma il volgo
ignorante. Dacchè entrò in Siena la
guarnigione di Cesare, ad altro non si
pensò che ad opprimere la libertà di quel
popolo: al qual fine si applicarono i ministri
cesarei a fabbricar ivi una fortezza,
spiegandosi di far ciò per amorevol intenzione
di dar la quiete alla per altro
divisa ed inquieta cittadinanza. Così non
l'intendevano i Sanesi; e però segretamente
alcuni di essi cominciarono a manipolar
un trattato di protezione con
<i>Arrigo II re</i> di Francia, il quale in materia
d'ambizione vantaggiava di molto
il regnante Augusto. Ebbero ordine i suoi
ministri in Italia di dar tutta la mano,
occorrendo, a questo affare. Guadagnato
perciò da essi <i>Niccola Orsino</i> conte di
Pitigliano, unì egli in quel di Castro e
nelle sue terre circa tre mila fanti; altri
ancora se ne assoldarono alla Mirandola,
affinchè accorressero al bisogno. Entrò nel
mese di luglio l'Orsino nel distretto di
Siena colle sue soldatesche, accompagnato
da Enea Piccolomini e da Amerigo Amerighi.
Dopo aver sollevato buon numero
delle milizie forensi, si presentò alla porta
Romana di Siena, chiedendo con grande
strepito l'entrata. Il popolo, ch'era senza
armi, nulla sulle prime rispose, onde il
signor d'Alapa comandante in quella città
degli Spagnuoli, de' quali si trovavano allora
<span class="pagenum" id="Page_620">[620]</span>
solamente quattrocento in città, per
essere stati inviati gli altri ad Orbitello e ad
altre fortezze della Maremma, ebbe tempo
di chiedere soccorso a <i>Cosimo duca di Firenze</i>,
principe che, innamorato di Siena,
con grande accortezza vegliava a tutti i
movimenti di quella città. Non bastò il
piccolo rinforzo spedito da esso duca a
trattenere i Sanesi; i quali a poco a poco
aveano trovato dell'armi che non abbruciassero
le porte, ed introducessero lo
Orsino nella notte precedente al dì 26
di luglio, gridando ognuno ad alla voce
<i>Libertà</i>. Espugnarono di poi San Domenico,
dove s'erano afforzati gli Spagnuoli:
con che vennero alle lor mani alquante
artiglierie e molte munizioni, e furono
obbligati gli Spagnuoli a ritirarsi nella
non peranche compiuta cittadella, provveduta
di poca vettovaglia. Accorsero intanto
da varie parti i Franzesi: laonde
il duca di Firenze, scorgendo troppo malagevole
il salvar quella sdruscita nave,
trattò d'accordo. Fu dunque convenuto
che gli Spagnuoli si ritirassero dalla città,
e restasse Siena in libertà sotto la protezion
dell'imperadore, e che fossero licenziati
i soldati stranieri, nè si potesse
far sul Sanese raunata alcuna di gente
contro dell'Augusto signore. Appena
partiti di là gli Spagnuoli, fu smantellata
la fortezza, e nulla eseguito della convenzion
suddetta. Imperciocchè frate <i>Ambrosio
Cattarino</i> dell'ordine de' Predicatori,
vescovo di Minorica, invece di attendere
al suo breviario e alla teologia, in
cui si acquistò gran nome, tanto dipoi
disse, che persuase al popolo di lasciar
l'imperadore, e mettersi sotto la protezion
della Francia: consiglio che fu poi
la rovina di Siena. Mandò quel popolo
quattro ambasciatori al re, uno de' quali
fu Claudio Tolomei, poi vescovo di Curzola,
persona di gran letteratura, i quali
a nome della patria riconoscessero da lui
la riacquistata libertà, e il pregassero del
suo patrocinio. Accettò volontieri il re
Arrigo la difesa de' Sanesi, e spedì colà
per suo ministro <i>Ippolito d'Este cardinal
<span class="pagenum" id="Page_621">[621]</span>
di Ferrara</i>, e il signor di Termes, il duca di
Somma e Giordano Orsino con quattro
mila e cinquecento fanti, i quali accrebbero
poscia le turbolenze in quelle parti.
Occuparono gli Spagnuoli Orbitello, nè
riuscì mai più ai Sanesi di ricuperarlo.
</p>

<p>
Era intanto minacciata al regno di
Napoli un'orribil tempesta, perchè, continuando
il re di Francia la detestabil
sua intelligenza col sultano de' Turchi
Solimano, tirò anche quest'anno la potenza
di quel Barbaro addosso all'Italia.
Concerto fu fatto che la flotta ottomana,
forte di più di cento venti galee e d'altri
legni, e comandata da Sinan bassà (che
Pialaga vien chiamato dal Sardi) e dal
corsaro Dragut, venisse verso Napoli ad
unirsi col <i>principe di Salerno</i>. Fuoruscito
di quel regno era esso principe, e con
ventiquattro galee franzesi, e con quelle
d'Algeri sotto il sangiacco Sola Rais,
dovea portarsi colà, avendo fatto credere
al re Arrigo d'avere in Napoli e nel regno
tante intelligenze e parentele, che, al
suo comparire, si rivolterebbe tutto esso
regno, siccome stanco del governo cesareo.
Questi non furono sogni di sfaccendati
politici, ma verità comprovate dai
fatti; laonde, torno a dirlo, non si sa
come il Belcaire (il quale lasciò nella
penna per ogni buon fine questo avvenimento)
con altri scrittori franzesi avesse
tanto animo da negar l'alleanza del re
(poco in ciò Cristianissimo) col maggior
nemico della Cristianità: alleanza che
dovea fruttare ai Turchi nell'Ungheria,
e ai Franzesi in Italia e altrove, perchè
così si veniva a tener impegnate l'armi
della casa d'Austria in più luoghi. Nel
mese di luglio comparve la formidabil
flotta turchesca nel mare di Sicilia, e,
dopo aver depredate quelle coste ed abbruciata
la città di Reggio in Calabria,
venne danneggiando il lido di Pozzuolo,
il Traietto e Nola, ed arse Procida, con
gittar poi nel dì 13 d'esso mese le ancore
all'isola di Ponza, distante quarantacinque
miglia da Gaeta. In questo mentre
<i>Andrea Doria</i> avea imbarcati tre mila
<span class="pagenum" id="Page_622">[622]</span>
fanti tedeschi per condurli alla difesa di
Napoli, stante la notizia che dovea tendere
colà lo sforzo de' Turchi. Mossesi
egli da Genova con quaranta galee, senza
sapere (come vuol l'Adriani) l'arrivo
de' Turchi in queste parti. Scrivono altri
che lo sapea, ed aver perciò ordinato ai
piloti di girar ben lungi da Ponza una
notte, sperando di passare senza licenza
de' Turchi. Ma costoro se ne avvidero, e
Dragut andò con alquanti suoi legni a
fargli il chi va là. Allora il Doria, figurandosi
che gli venisse addosso tutta la
tanto superiore armata musulmana, diè
volta per tornarsene a Genova: ma sette
delle sue galee, che in forza di vele e di
remi non uguagliavano le altre, caddero
nelle branche di Dragut. V'erano dentro
settecento Tedeschi. Il Madrucci lor colonnello
condotto a Costantinopoli, ad intercessione
di Michele Codegnac, residente
alla Porta pel re di Francia, fu liberato;
tante erano state le raccomandazioni
d'alcuni cardinali per far cosa
grata al cardinale di Trento di lui fratello.
Avrebbe intanto dovuto tremare il
papa e Roma al mirar in tanta vicinanza
tante forze del gran nemico de' Cristiani;
ma i ministri di Francia, consapevoli dei
disegni del loro signore, assicurarono
sua santità che la festa non era fatta per
lo Stato pontificio: il che calmò ogni
paura.
</p>

<p>
Non era già così pel popolo di Napoli,
che dai luoghi eminenti andava contemplando
quelle tante mezze lune, con apprensione
continua di qualche sbarco.
Quand'ecco all'improvviso nel dì 10 di
agosto il generale de' Turchi si vide far
vela verso Levante, e seppesi da lì ad alquanti
giorni aver quell'annata passato lo
stretto di Messina. Grande allegria sorse in
Napoli, e insieme stupore, perchè ignota
era la ragion di quella ritirata. Col tempo
venne tutto in chiaro. Imperciocchè avea
il re Arrigo spedito a Marsiglia il <i>principe
di Salerno</i> con ordine di montar sulla
flotta franzese; ma perchè questa non
potea così presto muoversi, esso principe
<span class="pagenum" id="Page_623">[623]</span>
inviò per terra Cesare Mormile fuoruscito
di Napoli con lettere di credenza all'ammiraglio
turchesco, per pregarlo che lo
aspettasse. Giunto a Roma il Mormile,
voltò casacca, e all'ambasciator cesareo
fece conoscere, essere in sua mano il far
partire la flotta ottomana, purchè fosse
rimesso in grazia dell'imperadore, e gli
fossero restituiti i suoi beni. Venne a don
<i>Pietro di Toledo</i> vicerè la promessa e il
salvocondotto; laonde ito egli travestito
a Napoli, cavò da esso vicerè ducento
mila scudi, dei quali fece un regalo al
generale de' Turchi a nome del re di
Francia, e, valendosi delle lettere di credenza,
con mille ringraziamenti il mosse
alla partenza. Arrivò poscia nel dì 18 di
agosto nel golfo di Napoli il principe di
Salerno, non già con sei galee franzesi,
come ha il Campana, forse per errore di
stampa, ma con ventisei, come scrivono
il Sardi, il Summonte ed altri, nè trovando
quivi i Turchi, ed informato del
tiro fatto dal Mormile a' Franzesi, continuò
il viaggio con isperanza di far tornare
indietro la flotta infedele. La raggiunse
alla Prevesa, ma nulla potè ottenere.
E perciocchè era la stagione avanzata,
ed egli sperava di menar seco i
Turchi nell'anno vegnente, volle svernare
a Scio con ammirazion di quei popoli, al
veder legni colle insegne franzesi veleggiar
ne' loro mari, non già per innalzare
la fede cristiana, come anticamente si
usava, ma per impetrar aiuti da loro ai
danni de' cristiani. Portossi il principe di
Salerno a Costantinopoli, dove con grandi
finezze fu accolto da Solimano; tante
leggierezze non di meno fece dipoi, che si
screditò affatto, sebbene gli riuscì di far
tornare que' Barbari contra del regno di
Napoli nell'anno seguente.
</p>

<p>
Strepitose al maggior segno furono
le scene della Germania in quest'anno.
Mi dia licenza chi legge ch'io ne metta
qui un breve abbozzo, sì perchè cogli
affari d'Italia gran concatenazione aveano
quei della Germania, e sì perchè le
milizie italiane ebbero parte in quelle
<span class="pagenum" id="Page_624">[624]</span>
guerre, e vi si segnalarono molti nobili
delle italiche contrade. Da niun saggio
fu certamente commendata la severità di
<i>Carlo Augusto</i> nel ritener prigione <i>Filippo
langravio d'Assia</i>, e di ciò si lagnava
forte <i>Maurizio duca</i> e nuovo elettor di
Sassonia, perchè sotto la buona fede
avea egli condotto esso langravio suocero
suo a' piedi dell'imperadore, con
riportarne la promessa della libertà; ma
questa libertà non si vide mai più venire.
Di tal ragione o pretesto valendosi
egli, trattò fin l'anno addietro una lega
col <i>re di Francia</i>, con <i>Giorgio marchese</i>
di Brandeburgo, con <i>Giovanni Alberto
duca</i> Mechlemburgo, e con <i>Guglielmo</i>
figlio dell'imprigionato langravio. Fu segnata
questa lega nel giorno 15 di gennaio
del presente anno, come consta
dallo strumento riferito dal Du-Mont; e
il motivo era di difendere la libertà
della Germania, che si pretendeva oppressa
dall'imperadore, e di procurare
la liberazione del langravio. Il re di
Francia prese il titolo di protettore della
libertà germanica, e fece battere medaglie
con questo titolo, che infine si risolveva
in divenir protettore degli eretici. E, per
non fallare ne' conti, si fece accordare
dagli alleati, per principio di questa libertà,
che a lui fosse permesso d'impadronirsi
delle città libere ed imperiali di
Metz, Tull e Verdun, e di ritenerle come
vicario dell'imperio. Nello strumento suddetto
il marchese di Brandeburgo contraente
è <i>Giorgio Federigo</i>, laddove il
Campana ed altri attribuiscono ciò al
<i>marchese Alberto</i>, ben diverso dall'altro.
Non mancò al duca Maurizio la taccia
d'ingratitudine e di doppiezza in tal congiuntura,
perchè dimentico di tanti benefizii
a lui compartiti da Cesare, e perchè,
nello stesso tempo ch'era dietro a tradirlo,
gli scriveva le più affettuose lettere
di attaccamento e fedeltà, dando insieme
una somigliante pastura a <i>Ferdinando re
de' Romani</i>, il quale trattava con lui di
accomodamento. Da questo lusinghevol
canto addormentato l'imperadore, era
<span class="pagenum" id="Page_625">[625]</span>
venuto ad Ispruch con poche soldatesche;
quando Maurizio sul principio di
aprile con poderoso esercito arrivò ad
Augusta, e durò poca fatica a conquistarla,
ed indi speditamente s'incamminò
alla volta d'Ispruch, sollecitato dai
suoi uffiziali, che gli diceano: <i>Che bella
caccia sarebbe la nostra, se potessimo coglier
ivi il signor Carlo!</i> Al che dicono che
rispondesse Maurizio: <i>Non ho gabbia sì
grande da mettervi un augello sì grosso</i>.
Credeva l'Augusto Carlo che il passo
della Chiusa terrebbe saldo; ma s'ingannò:
laonde, udendo venire a gran passi il
nemico, fu astretto, benchè infermo per
la gotta, e in tempo di notte e piovoso, a
fuggirsene frettolosamente in lettiga con
parte de' suoi a piedi, lasciando indietro
copioso bagaglio, che restò preda de' collegati:
colpo ed affronto che se fosse sensibile
alla maestà d'un sì grande e sì
glorioso monarca, niuno ha bisogno che
io gliel ricordi. Si ritirò egli dunque a
Vilacco nella Carintia: nella qual congiuntura
i Veneziani inviarono a fargli
ogni maggior esibizione, con rinforzar
poscia di gente i loro confini. Maurizio,
conosciuto disperato il caso di raggiugnerlo,
se ne tornò indietro, non capendo
in sè stesso per la gloria d'aver come
spinto fuor di Germania un imperadore.
Fu cagione lo strepito ed avvicinamento
di queste armi, ed armi di principi protestanti,
che entrasse un gran terrore nei
padri del concilio di Trento: e però nel
di 28 d'aprile fu esso sciolto, e rimessane
la continuazione a tempi più quieti
e propizii.
</p>

<p>
Attese dipoi l'Augusto signore a cercar
danari, a chiamar milizie dall'Italia
e dalla Fiandra, e per lui ne raunò molte
<i>Arrigo duca di Brunsvich</i>, colle quali fermò
alquanto i collegati. Ma quel che più
gli giovò fu l'interposizione di <i>Ferdinando
re de' Romani</i>, che maneggiò con loro
una tregua, e la stabilì, essendosi rimesso
il trattato di più durevole accordo a una
dieta da tenersi in Passavia. A questo si
lasciò condurre il duca Maurizio con gli
<span class="pagenum" id="Page_626">[626]</span>
altri alleati, perchè poco stettero ad accorgersi
cosa fosse la società leonina, e
a ravvisar la sciocca loro risoluzione di
essersi uniti col re franzese, a cui servivano
di spalla, affinchè sotto l'ombra del
bel titolo di difensore della Germania
potesse spogliare a man salva la Germania
medesima degli antichi suoi Stati.
Gravissimi lamenti e minaccie per questo
facevano gli altri elettori e principi dell'imperio,
tanto contra di essi collegati,
quanto contra del <i>re Arrigo</i>, a cui inviarono
anche le lor doglianze e protestazioni.
Ma il re si ridea di loro, e facea
il fatto suo. Impadronitosi, nel dì 15 di
aprile, della vasta e ricca città di Metz, e
di quelle di Tullo e Verdun, passò a far
da padrone in tutta la Lorena; tentò di
soggiogare Argentina, ma non gli riuscì;
rivolse dipoi l'armi contra il ducato di
Lucemburgo, ed era per fare un netto
degli Stati imperiali di qua dal Reno, se
non seguiva nel dì primo d'agosto in
Passavia l'accordo fra Cesare e i protestanti,
colla liberazion del langravio di
Assia, e con varii capitoli che a me non
occorre di riferire. Ma gl'incauti Tedeschi,
i quali aveano attaccato il fuoco al
bosco, non ebbero la facilità medesima
per ismorzarlo. Durante la tregua, nel
tempo del suddetto maneggio, <i>Alberto</i> il
giovane, <i>marchese di Brandeburgo</i>, figlio
di <i>Casimiro</i>, avendo preso gusto al mestier
di rapinare, con un esercito non già
grande di numero, ma di cuor risoluto e
bestiale, inferì un mondo di mali a varie
parti della Germania, specialmente a
Norimberga, ai vescovati di Bamberga ed
Erbipoli, agli arcivescovati di Magonza
e Treveri, a Vormazia e Spira, per tacere
d'altri luoghi. Questo sì barbaro principe,
dopo varie scene, nell'anno seguente a
dì 9 di luglio ebbe una gran rotta da
Maurizio duca ed elettor di Sassonia, per
cui non alzò più la testa; ma in quel fatto
d'armi lo stesso vincitore Maurizio ferito
perdè la vita. Portossi dipoi l'Augusto
Carlo verso la metà d'ottobre con potentissima
oste all'assedio di Metz, la cui
<span class="pagenum" id="Page_627">[627]</span>
difesa era raccomandata al <i>duca di Guisa</i>,
trovandosi con lui <i>Alfonso d'Este</i>, fratello
del duca di Ferrara, <i>Orazio Farnese duca</i>
di Castro, e <i>Pietro Strozzi</i> generale di gran
credito. Tale fu essa difesa, essendo nella
città una guarnigione di dieci mila fanti
e di mille e cinquecento cavalli, che
quantunque Cesare si ostinasse a tener
ivi il campo sino al fine di dicembre,
pure fu forzato infine a levarlo con sua
non poca vergogna, e colla perdita dell'artiglieria
e di almeno venti mila tra
fanti e cavalli, che per li patimenti piuttostochè
pel ferro perirono. La dura lezione
data a questo glorioso monarca in Ispruch,
e quest'altra anche più grave, fu
poi creduto che influissero a fargli prendere
la risoluzione di dare un calcio al
mondo, riconosciuto da lui per teatro di
troppo disgustevoli vicende.
</p>

<hr />
</div>

<div class="chapter">
<h2 class="hidden" id="MDLIII">MDLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Giulio III</span> papa 4.</td>
  </tr>
  <tr>
    <td><span class="smcap">Carlo V</span> imperadore 35.</td>
  </tr>
</table>

<p>
Provò Siena in quest'anno gli effetti
perniciosi della guerra. Chi ne desidera
un preciso ed anche troppo minuto ragguaglio,
non ha che a leggere la Storia
dell'Adriani. Dirò io in compendio, che,
sommamente dispiacendo all'imperadore
quell'essersi annidati in Toscana i Francesi,
mandò ordine a <i>don Pietro di Toledo</i>,
vicerè di Napoli, di muovere l'armi
contra di loro, per ridurre Siena dipendente
da' cenni suoi. Pertanto il Toledo,
raunato un corpo di circa dodici mila
persone tra Italiani, Spagnuoli e Tedeschi,
lo fece marciare nel precedente dicembre
alla volta della Toscana sotto il
comando di don Garzia suo figlio. Per
ogni buona precauzione il pontefice, benchè
neutrale, accolse circa otto mila soldati,
che stettero alla guardia di Roma.
Unissi don Garzia con Ascanio della Cornia,
generale della fanteria italiana, il
quale nel Perugino avea assoldato altri
due mila e cinquecento fanti italiani. Entrato
questo esercito nel distretto di
<span class="pagenum" id="Page_628">[628]</span>
Siena <span class="fnote">[Alessandro Sardi. Adriani. Segni. Mambrin
Roseo. Campana, ed altri.]</span>, se gli arrenderono tosto Lucignano,
Pienza, Monte Fullonio ed altri deboli
luoghi, e andò poi ad accamparsi
sotto Monticelli, ossia Montucchiello.
Dentro v'era Adriano Baglione, giovine
valoroso, che per un mese fece gagliarda
difesa, e ne capitolò infine la resa, con restar
prigioniere nel dì 19 di marzo. Imprese
dipoi don Garzia l'assedio di Montalcino,
principal terra de' Sanesi, la cui
conquista, se fosse succeduta, mettea a
mal partito la stessa città di Siena. Ma
ritrovaronla ben bastionata e fortificata
da Giordano Orsino, giovane, nel cui
cuore bolliva il desiderio della gloria e
dell'onore, di cui sempre fe' professione
la sua nobilissima casa. Intanto don Pietro
di Toledo era venuto per mare a Livorno,
e poscia a Firenze, non tanto per
visitar la figlia e il <i>duca Cosimo</i> suo genero,
quanto per accudir più da vicino
all'impresa di Siena. Ma, colà giunto,
venne da lì a poco la morte a trovarlo:
vecchio astuto, crudele, che avea poco
innanzi al dispetto de' suoi anni menata
moglie una giovane bellissima di casa
Spinelli. Nè mancarono maligni che sognarono,
secondo il solito, abbreviata
dal veleno la di lui vita. Si cercò in Napoli
uno che piagnesse per la sua morte,
e non si trovò. Per cagion d'essa bensì
l'ardore dell'armi imperiali s'intepidì.
Avvenne ancora nel mese di maggio che
sotto Montalcino fu preso dagli assediati
il segretario di don Garzia, e condotto a
Siena, dove per paura de' tormenti rivelò
come tessuta dal duca Cosimo, principe
di fina politica, una congiura contro
di quella città. Vera o falsa che fosse tal
confessione, certo è che costò la vita ad
alcuni di que' cittadini, fece restare esso
Cosimo in disgrazia de' Franzesi, quando
nello stesso tempo si lamentava forte di
lui l'imperadore, perchè volesse tenersi
neutrale, anzi era in sospetto di veder
volentieri in Siena i Franzesi, tuttochè
non avesse lasciato di somministrar artiglieria,
<span class="pagenum" id="Page_629">[629]</span>
danari ed altri aiuti al campo imperiale.
</p>

<p>
Rincresceva forte a <i>papa Giulio III</i>
questa guerra di Toscana, e molto più
la maggiore che durava più che mai accesa
oltramonti. Però fece, per mezzo dei
suoi ministri, quanto potè per esortare
ed indurre alla pace i due litiganti monarchi;
e a questo fine inviò loro due
cardinali legati, che spesero invano passi
e parole con chi era o troppo irritato o
troppo superbo e pretendente. Ma in Toscana
venuto il mese di giugno senza
che avessero i cesarei potuto espugnare
Montalcino, sempre valorosamente difeso
dall'Orsino, in parte da sè stesso, e
in parte per l'interposizion del papa,
cessò per allora quella contesa. Imperciocchè,
mandato da Cesare a Napoli per
vicerè <i>pro interim</i> il <i>cardinal Pacieco</i>,
presentando questi un gran preparamento
de' Turchi per tornare nei mari d'Italia
ad istanza del re di Francia <i>Arrigo II</i>,
richiamò dal Sanese le genti ch'erano
state cavate dai presidii di quel regno; e
così respirò Siena. Ma, nel tornar le milizie
suddette a Napoli, accadde uno
scandaloso fatto. <i>Marcantonio Colonna</i>,
comandante di una parte della cavalleria
cesarea, disgustato da gran tempo di
Ascanio suo padre (dicono, perchè gli
negava un assegno conveniente alla nascita
sua), in tre giorni prese Palliano e
tutte le altre castella possedute dalla sua
nobil casa negli Stati della Chiesa. Ossia
che Ascanio accorresse per salvare Tagliacozzo
ed altri suoi feudi nel regno di
Napoli, oppure che andasse con gente
armata per ricuperarli; la verità si è,
che, per ordine del suddetto cardinal Pacieco,
fu preso esso Ascanio, e mandato
prigione nel castello di Napoli, dove stette
gran tempo, e infine, colto da malattia, vi
morì, restando il figlio padrone di tutto.
Si stancarono i politici per trovar la
cagione di sì aspro trattamento, e l'han
tuttavia da scoprire. Fu pure astretto il
Belcaire a confessare in quest'anno la
sempre detestabil alleanza del re di Francia
<span class="pagenum" id="Page_630">[630]</span>
con Solimano gran sultano de' Turchi,
perchè sugli occhi di tutti comparvero
que' Barbari uniti colla flotta franzese
nei nostri mari. Vennero costoro
sul principio di giugno con sessanta galee,
comandate da Mustafà bassà e dal corsaro
Dragut, oltre alle franzesi, in Sicilia,
dove presero e abbruciarono Alicata,
e fecero secento cristiani schiavi. Nulla
potendo ottenere contro Sacca e Trapani,
passarono dipoi in Toscana, e quivi
spogliarono l'isola della Pianosa, conducendo
via mille di quegli abitanti. Grave
danno ancora fu recato dalla stessa armata
turco-gallica all'isola dell'Elba;
ma dappoichè in essa si fu imbarcato il
signor di Termes con quattro mila fanti
cavati dal Sanese, fece vela alla volta
della Corsica, dove i Franzesi teneano
delle intelligenze, senza che i Genovesi,
signori di quella sì riguardevole isola,
ancorchè avvisati del pericolo, avessero
provveduto al bisogno. Sbarcati colà i
Franzesi coi Turchi, ridussero in poco
tempo in loro potere la Bastia e San Fiorenzo;
e, sollevati circa sette mila di quei
feroci montanari, s'impossessarono di
quasi tutta l'isola, a riserva di Calvi,
Aiaccio e Bonifazio. Se vogliam credere
al Manenti e al Campana, la Bastia si
conservò in potere de' Genovesi. Fu dipoi
da' Turchi e Franzesi assediato e
preso Aiaccio, dove tutto andò a sacco,
restarono preda della loro lussuria le
donne, e i presi Genovesi posti al remo.
Quindi passarono i Turchi all'assedio
di Bonifazio, e i Franzesi a quello di
Calvi. Il comandante della prima città,
ingannato da una finta lettera del doge
e dell'uffizio di San Giorgio, capitolò.
Calvi si sostenne. Venuto il settembre,
secondo gli ordini del sultano, i Turchi
se ne tornarono in Levante, e il signor
di Termes andò in Provenza, per condurre
in Corsica genti, munizioni e vettovaglie.
Svegliati intanto i Genovesi, non
omisero diligenza e spesa per ricuperar
la Corsica, del che parleremo all'anno
seguente.
</p>

<p>
<span class="pagenum" id="Page_631">[631]</span>
</p>

<p>
Non restò esente neppure in questo
anno dagl'incomodi della guerra il Piemonte.
Dimorava <i>Carlo duca di Savoia</i>
in Vercelli, contemplando l'infelice situazione
de' suoi Stati, occupati in gran
parte da' nemici franzesi di qua e di là
dai monti, e quasi signoreggiato il resto
dagli amici imperiali, con restare intanto
i popoli esposti alle continue incursioni
sì dell'uno come dell'altro partito, e
forzati spesso a cangiar padrone. Giunse
la morte a liberarlo da queste nere meditazioni,
essendo egli mancato di vita
nel dì 18 d'agosto, come vuole il Sardi
storico contemporaneo, o piuttosto, secondo
che scrivono gli autori piemontesi,
nel dì 16 d'esso mese: principe d'ottimo
genio, fatto più per la pace e pel gabinetto
che per la guerra; ma principe
sommamente sfortunato, che seco nondimeno
portò la consolazione di lasciar
suo erede <i>Emmanuel Filiberto</i> principe
di Piemonte, giovane bellicoso e di grande
aspettazione, che in questi tempi militava
in Fiandra presso l'imperadore, e
s'era già segnalato con varie azioni di
senno e di valore. Seguirono in esso Piemonte
varii movimenti e fatti delle nemiche
armate, ma non di tal rilievo, che
lor s'abbia a dar luogo in questo compendio.
Solamente fece strepito la presa
di Vercelli fatta da' Franzesi nel dì 20 di
novembre per intelligenza con alcuni
Vercellesi mal soddisfatti della guarnigione
tedesca. Ma <i>don Francesco d'Este</i>
generale cesareo, appena ciò inteso, spedì
Cesare da Napoli con centocinquanta cavalli
ed altrettanti fanti in groppa, affinchè
rinforzassero la cittadella, ed egli poi
li seguitò frettolosamente col resto della
cavalleria e con mille fanti, ed, entrato
anch'egli nella fortezza, era per piombare
addosso alla città. Ma non l'aspettarono
i Franzesi, che prima di ritirarsi
spogliarono l'arnese e il tesoro del duca
defunto, ricoverato in Sant'Eusebio, non
avendo la fortuna, tanto a lui avversa in
vita, cessato di perseguitarlo anche dopo
morte. Condussero via eziandio molti
<span class="pagenum" id="Page_632">[632]</span>
mercatanti e terrazzani ricchi o per ostaggi
delle contribuzioni intimate al pubblico,
o per ricavarne delle taglie private.
Seguitò quest'anno ancora la guerra fra
l'imperadore e il re di Francia. Assediata
dai cesarei con potente esercito
Terovana città fortissima, e battuta per
quattordici giorni con sessanta pezzi di
artiglieria, mentre si stendeva la capitolazion
della resa, vi entrarono furiosamente
Spagnuoli e Tedeschi, e le diedero
un terribil sacco. Venne poi, per ordine
dell'imperadore, spianata quella piazza
da' fondamenti. Non fu meno strepitoso
l'assedio posto dipoi nel mese di
luglio alla città di Edino, forte, al pari
dell'altra, dalle armi cesaree sotto il comando
del suddetto <i>principe di Piemonte</i>,
dichiarato supremo general dell'armata.
Alla difesa di quella piazza era entrato
<i>Orazio Farnese duca</i> di Castro con assai
nobiltà franzese, ma, colpito da un tiro
d'artiglieria, perdè ivi la vita, compianto
da ognuno pel raro suo valore. La stessa
disavventura, che avea provato Terovana,
toccò anche ad esso Edino, messo a
sacco colla strage di alcune centinaia di
Franzesi, e colla prigionia di non pochi
riguardevoli signori. Restò similmente
rasata quella piazza, e niun'altra azione
si fece degna di memoria in quelle parti.
In questo mentre, essendo accaduta
la morte del giovinetto <i>Odoardo re d'Inghilterra</i>,
gli succedette <i>Maria</i> sua sorella,
con giubilo grande della cristianità,
perchè ella poco stette a professare la
religione cattolica, siccome l'imperadore
non tardò a progettare il matrimonio di
essa regina col <i>principe don Filippo</i> suo
figlio vedovo. In quest'anno nel dì 23 di
maggio terminò la sua vita <i>Francesco Donato</i>
doge di Venezia, e nel dì 4 di giugno
fu assunto a quella dignità <i>Marcantonio
Trevisano</i>, personaggio singolare
per la sua pietà e saviezza.
</p>

<p>
<span class="pagenum" id="Page_633">[633]</span>
</p>

<hr />
</div>

<div class="chapter">
<h2 class="hidden" id="MDLIV">MDLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLIV</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Giulio III</span> papa 5.</td>
  </tr>
  <tr>
    <td><span class="smcap">Carlo V</span> imperadore 36.</td>
  </tr>
</table>

<p>
Principe di somma avvedutezza s'era
fin qui fatto conoscere <i>Cosimo de Medici
duca</i> di Firenze; ma specialmente in questo
anno diede gran prova del suo coraggio
coll'imprendere guerra aperta contro
di Siena, da cui s'era saggiamente astenuto
in addietro al vedere sì contrabbilanciate
le forze franzesi colle imperiali.
S'era egli segretamente tenuto sempre
forte nel partito di Cesare, benchè per
altra parte praticasse molte finezze coi
ministri della Francia. Ma dacchè si venne
a scoprire (a cagion della congiura
dell'anno precedente, vera o pretesa che
fosse) troppo congiunto di massime in
favore di Cesare, s'avvide egli tosto del
mal animo conceputo contro di lui dai
Franzesi. E tanto più, perchè il <i>re Arrigo</i>,
invece del Termes, passato in Corsica,
avea spedito a Siena per comandante
delle sue armi <i>Pietro Strozzi</i> Fiorentino
fuoruscito, persona di gran credito nell'arte
della guerra, ed insieme il maggior
nemico che s'avesse la casa de Medici.
Nè durò fatica ad accorgersi che il medesimo
Strozzi macchinava contra dei
suoi Stati. Però animosamente determinò
di voler egli piuttosto far guerra a' Sanesi,
che di aspettarla in casa sua. Intorno
a ciò s'intese prima coll'<i>imperador
Carlo V</i>, il quale (tanta era la sua
ansietà di veder cacciati dalla Toscana i
Franzesi) non solamente consentì a concedergli
il dominio di Siena, se gli riusciva
di conquistarla, ma gli promise anche
soccorsi. Che l'imperador nondimeno
promettesse allora quella città al
duca, se ne può fondatamente dubitare.
Similmente si assicurò Cosimo di <i>papa
Giulio</i>, col promettere in moglie la terza
sua figlia <i>Isabella</i> a Fabiano di lui nipote,
a cui assegnò in feudo Monte San Sovino
con titolo di marchese. Non essendosi
poi effettuate queste nozze vivente il papa,
<span class="pagenum" id="Page_634">[634]</span>
molto meno si effettuarono dopo la sua
morte. Corse anche voce ch'esso pontefice
concorresse alle spese di quella
guerra con quindici mila scudi il mese.
Ciò poi che accresceva la speranza al
duca Cosimo, era l'osservare in tale stato
il re di Francia per la gran guerra sua
coll'imperadore e coi Genovesi, che non
gli resterebbe voglia nè potere di accudire
alle cose della Toscana. Gli avea
dianzi l'Augusto monarca inviato per
general di milizie <i>Gian-Giacomo de Medici</i>
marchese di Marignano, il più astuto
uomo che si trovasse nel mestier della
guerra. Alla testa e al valore di costui il
duca appoggiò l'esecuzione dei disegni
stabiliti fra loro. Era il mese di gennaio,
e in Siena si stava in allegria e senza
buona guardia, perchè senza sospetto di
aver per nemico il duca di Firenze. E
molto meno ne sospettava il <i>cardinal di
Ferrara</i>, con cui fin qui l'accorto duca
avea mantenuta una mirabil confidenza
ed amicizia. Ora Cosimo, dopo aver tenute
per quattro giorni chiuse le porte
di Firenze, Pisa, Arezzo e Volterra, e
fatto intanto segretamente raunare e
marciare tanto le fanterie da soldo che
le bande forensi, nella notte precedente
al dì 29 di gennaio (il Sardi ha la notte
del dì 26) con gran copia di scale si presentò
egli col marchese di Marignano ad
un forte già fabbricato dai Franzesi fuori
della porta di Siena, chiamata di Camollia;
e trovatolo mal custodito da quaranta
soldati, che furono tosto fatti prigioni,
se ne impadronì. Gran rumore,
gran timore di tradimenti si svegliò in
Siena; ma, chiarito ch'entro la città non
v'erano mali umori, si attese dipoi alla
difesa, e maggiormente si assicurò ed
animò quel popolo al comparire di Pietro
Strozzi, che non era in Siena quando
accadde la novità suddetta.
</p>

<p>
Allora il duca Cosimo, cavatasi affatto
la maschera, dichiarò la guerra a
Siena e a' Franzesi; diede ampia facoltà,
anzi ordine a tutti i suoi popoli di procedere
a' danni de' Sanesi: nel che fu
<span class="pagenum" id="Page_635">[635]</span>
egli ben servito. Prese al suo soldo da
varie parti quante soldatesche potè, e, se
vogliamo stare al Segni, formò un esercito
di ventiquattro mila fanti tra Italiani,
Spagnuoli e Tedeschi, e mille cavalli.
Asprissima guerra si fece dipoi, non già
di combattimenti fra i soldati, ma di desolazione
agl'innocenti contadini, ed anche
con impiccarne e con violare le donne.
Contuttociò nella notte precedente
al venerdì santo, Ascanio della Cornia e
Ridolfo Baglione con tre mila fanti e
quattrocento cavalli andando per sorprendere
Chiusi, dove aveano un trattato,
ma doppio, furono disfatti i Franzesi,
restando il primo con altri mille e cinquecento
prigione, e l'altro ucciso. Nel
dì 12 di giugno Pietro Strozzi, segretamente
uscito di Siena con tre mila fanti
e trecento cavalli, arditamente entrò nello
Stato fiorentino, e, passato l'Arno,
penetrò fino sul Lucchese, per quivi
raccogliere quattro mila (altri dicono
due mila) Grigioni, ed altre milizie spedite
da Parma e dalla Mirandola, colle
quali formò un'armata di dieci mila fanti
e secento cavalli. Gli avea sempre tenuto
dietro il marchese di Marignano con
grosso corpo di gente; ed, arrivato a
Pescia, gran ventura fu la sua che lo
Strozzi non conoscesse il vantaggio esibitogli
dalla fortuna di poterlo battere a
man salva, perchè, oltre all'essere il marchese
inferiore di gente, in quella terra
non trovò da vivere per un giorno, essendo
allora afflitta tutta la Toscana da
un'aspra carestia. Si mosse bensì a
quella volta lo Strozzi, ma il marchese,
presa la fuga, si ridusse in salvo a Pistoia,
il che diede campo allo Strozzi di
insignorirsi di Pescia, Montecarlo, Buggiano,
Montevetolino ed altri luoghi di
Val di Nievole. Perchè vennero di poi
meno allo Strozzi le speranze di ricevere
altri maggiori rinforzi di Franzesi e di
Turchi, a lui promessi dalla corte di
Francia, e perchè udì pervenuto a Pisa
don Giovanni di Luna con quattro mila
fanti italiani, due mila tedeschi e quattrocento
<span class="pagenum" id="Page_636">[636]</span>
cavalli, spediti da Milano in
soccorso del duca Cosimo, se ne tornò
verso Siena. Ebbe dipoi a patti il castello
di Marciano, e a forza d'armi quel di
Foiano nel dì 23 di luglio, con trovar in
amendue gran copia di grano, che servì
di buon ristoro all'esercito suo. In questo
mentre giunsero ad unirsi col marchese
di Marignano tre mila fanti assoldati
da Camillo Colonna in Roma, e trecento
uomini d'armi inviati dal regno
di Napoli: con che il duca di Firenze fu
di parere che si venisse a battaglia, contuttochè
di contrario sentimento fosse lo
stesso marchese con altri uffiziali.
</p>

<p>
Erano le tredici ore della mattina del
dì 2 d'agosto, quando il marchese, che
dianzi era in procinto di ritirarsi, chiaramente
scoprì che Pietro Strozzi s'era
da Marciano messo in cammino per ritirarsi
a Lucignano, o pure a Foiano. Mandò
un corpo di cavalleria a pizzicarlo;
ed allora fu che lo Strozzi, vedendo di
non potere schivar con onore la battaglia,
mise in ordinanza le sue genti, e si
affrontò col nemico. Ma quella non fu
propriamente battaglia, perciocchè, essendo
generale della cavalleria franzese il
giovinetto conte della Mirandola Lodovico,
il suo luogotenente Lodovico Borgonovo,
chiamato Bighetto dal Campana,
che reggea la truppa, oppure portava
lo stendardo di esso generale, appena
urtato dalla cavalleria nemica, prese vergognosamente
la fuga, lasciando senza
difesa le povere fanterie. Lo Strozzi si
vide tosto perduto, e tuttochè restringesse
i battaglioni ad un fosso, pure non potè
impedire che non fossero in breve tempo
sloggiati dall'artiglieria e cavalleria nemica,
andando tutti appresso in rotta, e
restando trucidato chi non godeva il privilegio
delle buone gambe. Secondo gli
scrittori fiorentini, quasi quattro mila
dell'esercito franzese rimasero estinti sul
campo; copioso fu il numero de' prigioni;
e ben cento bandiere guadagnate furono
portate per trofeo a Firenze. Tutto
il bagaglio, le artiglierie e l'armi vennero
<span class="pagenum" id="Page_637">[637]</span>
alle mani de' vincitori. Erano corsi
molto prima a questa danza assaissimi
Fiorentini, parte d'essi fuorusciti, ed altri
solamente perchè appetitosi della libertà
della patria. Sette d'essi rimasti
prigionieri ebbero poi reciso il capo, e
il duca Cosimo, confiscati i beni di chiunque
avea prese l'armi contra di lui, o
tenute corrispondenze co' nemici, mirabilmente
ingrassò il suo patrimonio e fisco.
E ben fu questa vittoria che finì di
assicurar la signoria di esso Cosimo, e
gli accrebbe tal riputazione, che giunse,
siccome vedremo, ad unire anche Siena
al suo dominio. Salvossi lo Strozzi ferito
in due luoghi a Lucignano, e quindi a
Montalcino. Appresso fu Lucignano vilmente
ceduto da Alto Conti agl'imperiali,
dove si conservava gran copia di
vettovaglie. Parimente ricuperò il duca
tutte le castella dianzi perdute in Val di
Nievole. Dopo di che il marchese di Marignano
voltò tutte le sue forze contro
il distretto di Siena, conquistando Monteregioni,
Murlo e Casoli (a cui fu dato
il sacco contro i patti) ed altre castella:
con che venne maggiormente a strignersi
l'assedio, o, per dir meglio, il blocco di
Siena. Pietro Strozzi, a cui non piaceva
di restar quivi rinchiuso, uscitone nella
notte del dì 11 di ottobre, si ridusse a
Porto Ercole, dove attese a fortificar
quella piazza.
</p>

<p>
In quest'anno ancora si ravvivò la
guerra in Piemonte. Erasi portato alla
corte di Cesare <i>don Ferrante Gonzaga</i>
governator di Milano, per rispondere
alle molte querele ed accuse portate colà
non meno dai Milanesi stanchi del suo
governo, che da don Giovanni di Luna
castellano di Milano, lasciando suo luogotenente
in essa città di Milano Gomez
Suarez di Figheroa. Fece questi levar
l'assedio posto dal maresciallo franzese
a Valfenere; ricuperò Aqui, Sommariva
ed altri luoghi. Ma il Brisac fece molto
di più, perchè s'impadronì nel dì 29 di
dicembre della città d'Ivrea, ceduta dal
Morales, perchè la guarnigione spagnuola
<span class="pagenum" id="Page_638">[638]</span>
non pagata ricusava di combattere.
Ebbe dipoi Biella, e fece fortificare Santià
per incomodar Vercelli e Crescentino.
Già dicemmo occupata buona parte
della Corsica dall'armi franzesi; e però
i Genovesi nell'anno addietro si affrettarono
a far gente per sostenere e ricuperar
quell'isola tanto utile e decorosa al
loro dominio. Uniti otto mila fanti, dichiararono
generale di quest'armata il
principe di Melfi, cioè il celebre <i>Andrea
Doria</i>, che, quantunque giunto all'età di
ottantaquattro anni, conservava una vigorosa
sanità e vecchiezza, nè ricusò per
amor della patria le fatiche di tale impiego.
Mandò egli innanzi Agostino Spinola
suo luogotenente a Calvi con tre mila
fanti, i quali costrinsero il signor di Tremes
a ritirarsi di là. Scrive il Sardi, che,
giunto colà il Doria, ricuperò la Bastia,
città che altri pretendono conservata
da' Genovesi. Certo è bensì ch'egli mise
l'assedio a San Fiorenzo, terra valorosamente
difesa da Giordano Orsino con
due mila fanti francesi. La buona ventura
de' Genovesi portò, che, preparata in Marsiglia
una buona flotta per portare soccorso
agli assediati, dopo aver messo
alla vela, fu colta da un vento maestrale
sì indiscreto, che sei galee, andando attraverso,
perirono verso Piombino, e le
altre malmenate se ne tornarono in Provenza.
Perciò nel febbraio di quest'anno
fu necessitato l'Orsino a capitolar la resa
d'esso San Fiorenzo, salve nondimeno
le persone presidiarie, con patto che queste
fossero trasportate fuori dell'isola.
Restarono poi quivi arenati i disegni dell'una
e dell'altra parte. Nell'anno presente
continuò la guerra fra l'<i>imperador
Carlo V</i> ed <i>Arrigo II re di Francia</i> nei
Paesi Bassi, con vantaggio piuttosto dell'ultimo.
E il principe <i>don Filippo</i>, dall'Augusto
padre dichiarato re di Napoli
e duca di Milano, passò con accompagnamento
magnifico in Inghilterra, dove si
solennizzarono le sue nozze colla <i>regina
Maria</i>: avvenimento di somma allegrezza
per lutti i regni professanti la religion
<span class="pagenum" id="Page_639">[639]</span>
cattolica, quantunque mal veduto dalla
corte di Francia, a cui dava troppo da
pensare ogni innalzamento della casa di
Austria. Poco potè godere della sua dignità
<i>Marcantonio Trevisano</i> piissimo doge
di Venezia, perchè da improvvisa morte
fu rapito nel dì 31 di maggio, ed ebbe
nel dì 11 di giugno per successore <i>Francesco
Veniero</i>.
</p>

<hr />
</div>

<div class="chapter">
<h2 class="hidden" id="MDLV">MDLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="smcap lowercase">MDLV</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Marcello</span> II papa 1.</td>
  </tr>
  <tr>
    <td><span class="smcap">Paolo</span> IV papa 1.</td>
  </tr>
  <tr>
    <td><span class="smcap">Carlo</span> V imperadore 37.</td>
  </tr>
</table>

<p>
Stava godendo in Roma i frutti della
pace dei suoi Stati <i>Giulio III</i> papa, se
non che un'aspra guerra a lui faceva la
podagra. Sperava anche l'immensa consolazione
di veder presto comparire al
bacio del suo piede un ambasciatore inglese,
giacchè la religion cattolica era
tornata sul trono d'Inghilterra, quando
venne la morte a citarlo per l'altra vita.
Fu creduto che per domar la podagra si
mettesse a tale astinenza di vitto, che
questa poi contro sua voglia il liberasse
da tutti i guai della terra. Ad altra cagione
vien da altri attribuita la mutazion
da lui fatta della maniera di vivere. Mancò
egli di vita nel dì 29 di marzo, lasciando
dopo di sè fama di buon pontefice,
piuttosto per non aver fatto del male,
che per aver fatto del bene; ancorchè
negar non si possa ch'egli procurasse la
pace fra i principi, e rinovellasse il concilio
di Trento, e pensasse anche a riformar
la corte di Roma, con lasciarne
nondimeno la cura a' suoi successori. A
niuno eccesso trascorse egli verso dei
suoi parenti, forse perchè il tennero in
briglia i porporati d'allora. Riportò solamente
non poco disonore dall'aver promosso
alla sacra porpora, siccome dicemmo,
Innocenzo del Monte, indegno affatto
di sì riguardevol ornamento. Tanto
il Segni che il Panvinio, autori allora
viventi, confessano ch'egli uomo da negozii
<span class="pagenum" id="Page_640">[640]</span>
quando era cardinale, fatto che fu
papa, attese piuttosto a godere che a reggere
il pontificato, avendo rilasciata del
tutto al suo genio, ai piaceri e ai conviti
la briglia. La principal sua applicazione
era quella di fabbricare un giardino fuori
di porta Flaminia, ossia del popolo. Forse
perchè avea letto o udito parlare degli
orti mirabili fatti da Nerone al suo tempo,
s'incapricciò di non voler essere da
meno; ed, abbracciato un sito di tre miglia
di paese, lo circondò di muraglie, lo
compartì in varii ordini di coltivazione
e di viali, e l'ornò di parecchi edifizii,
con logge, archi, fontane, stucchi, statue
e colonne, di modo che il tutto produceva
non meno ammirazione che diletto.
Per questo giardino, che divenne poi celebre
col nome di <i>vigna di papa Giulio</i>,
pareva (dice il Panvinio) ch'egli impazzisse,
tanto v'era perduto dietro, e quivi
stava sovente banchettando, lasciando in
mano altrui il pubblico governo. Mirabil
cosa fu il vedere come in sì poco tempo,
cioè nel dì 9 di aprile restasse innalzato
alla suprema dignità della Chiesa, contro
la aspettazione e voglia sua il <i>cardinal
Marcello Cervino</i>, nativo di Montepulciano;
il quale, ritenendo il proprio nome,
volle poscia essere chiamato <i>Marcello II</i>,
ancorchè gli fosse ricordata l'opinione
corrente allora, essere breve il pontificato
di chi ritiene il proprio nome, confermata
dall'esempio di Adriano VI. Doti
luminose di pietà, di senno e di sapere
in lui concorrevano; e tale era in lui
l'integrità de' costumi, il disinteresse, il
desiderio e zelo per le cose migliori, e la
mansuetudine, che certamente si poteva
aspettare da lui un glorioso pontificato.
Certo è altresì ch'egli meditava seriamente
di togliere le corruttele de' suoi
tempi; nè volle punto che i suoi nipoti,
ed Alessandro fratello corressero ad
aiutarlo nel suo scabroso uffizio. Ma altri
furono i disegni di Dio. Fu Marcello
II chiamato a miglior vita nella notte
precedente al primo di maggio, in età di
soli cinquantacinque anni. Restò onorata
<span class="pagenum" id="Page_641">[641]</span>
la di lui sepoltura e memoria dalle lagrime
di tutti i buoni.
</p>

<p>
A questo mansueto ed amabil pontefice,
correndo il dì 25 di maggio, nel sacro
conclave succedette un altro di genio
totalmente opposto, cioè <i>Giovan-Pietro
Caraffa</i>, di nobil famiglia, Napoletano, appellato
il Cardinal Teatino, perchè era stato
vescovo di Chieti, in latino <i>Theate</i>. Pretesero
i politici d'allora ch'egli dal cardinal
Farnese, tutto attaccato alla Francia, fosse
portato al trono, perchè conosciuto di
inclinazion contraria agl'imperiali: giacchè
in affare sì santo ed importante fu
creduto che prevalesse talvolta in quei
tempi l'interesse privato al ben pubblico
della Chiesa. Era nato il Caraffa non già
nel 1466, come per errore di stampa si
legge presso il Ciacconio, ma nel 1476,
come s'ha dal Panvinio e dall'Oldoino.
Prese egli il nome di <i>Paolo IV</i>: personaggio
che in addietro s'era procacciato il
concetto d'uomo dottissimo, zelante e
pio, colla somma probità ed esemplarità
della vita, collo sprezzo talvolta delle
dignità e grandezze umane, e con uno
spirito di religiosa conversazione, per cui
con <i>Gaetano Tiene</i> nobile vicentino e
prelato romano, che poi fu aggregato al
ruolo de' santi, istituì la pia congregazione
de' chierici regolari, appellali Teatini,
approvata nel 1528 da papa Clemente
VII. Pareva nondimeno ad altri
ch'egli sotto il manto del vivere suo religioso
coprisse una buona dose di desiderio
d'onori; nè certamente egli avea
rifiutato l'arcivescovato di Napoli, e
molto men fece alla lotta per isfuggire il
pontificato supremo. Potea chiamarsi la
sua testa un ritratto in picciolo del patrio
suo Vesuvio, perchè ardente in tutte le
azioni sue, iracondo, duro ed inflessibile,
portato certamente da un incredibile
zelo per la religione, ma zelo talora
scompagnato dalla prudenza, perchè traboccava
in eccessi di rigore: quasi che la
religione di Cristo non fosse la maestra
della mansuetudine, e la scuola dell'amare
e del farsi amare. Perciò presagirono
<span class="pagenum" id="Page_642">[642]</span>
i saggi sotto questo pontefice un
governo aspro ed insoffribile, e si aspettarono
varie calamità, che pur troppo
avvennero. Nè altro prediceva la fiera
sua guardatura con occhi incavati, ma
scintillanti ed accesi, per chi s'intendeva
di fisonomia. Studiossi ben egli sul principio
di levar di testa alla gente la sinistra
opinione di lui, con dar segni di clemenza
e liberalità, e di concedere tali
grazie e favori al popolo romano, che ne
meritò una statua nel Campidoglio. Poco
nondimeno stette l'alquanto raffrenato
torrente a sboccare, e a verificar le infauste
predizioni formate di lui.
</p>

<p>
Per tutto il verno continuò il blocco
di Siena fatto dall'armi imperiali sotto il
comando del <i>Medichino marchese di Marignano</i>;
e già cominciava quel popolo a
penuriar di tutto il bisognevole pel vitto,
con anteporre nondimeno l'amore della
libertà a qualsivoglia patimento. Fu presa
la risoluzione di scaricar la città non
solo delle bocche inutili, ma di parte ancora
della guarnigione superflua. Fu più
di una volta tentato questo salasso, ed
infelicemente quasi sempre. I soldati che
ne uscirono, ebbero a comperarsi il passaggio
colla punta delle spade, e la maggior
parte vi restò svenata o prigioniera,
e le donne e i fanciulli costretti a rientrare
nella città. Tale in questa occasione
fu la crudeltà del marchese, che quanti
si arrischiarono a portar vettovaglie alla
afflitta patria, tutti (e furono un gran
numero) li fece appendere per la gola;
e quanti osarono d'uscir della città, o di
sua mano o per mano altrui gli uccideva.
Perchè poi da Firenze venivano spesso
lettere di fuoco che il sollecitavano a
finir quella impresa, tentò egli l'uso della
artiglieria; il che nulla giovò, per la gagliarda
difesa e per le molte precauzioni
prese dai Franzesi. Ma ciò che non potè
fare il cannone, lo fece la fame, cresciuta
a tal segno, che la povera gente era
ridotta a tener per regalo i cibi più
schifi. Pertanto si cominciò a trattar di
capitolare e di rendere la città all'imperadore
<span class="pagenum" id="Page_643">[643]</span>
con patti onorevoli pel presidio
franzese. Dopo gran dibattimento, fu,
secondo l'Adriani, conchiusa, nel dì 2
d'aprile, la capitolazione, ma differitane
l'esecuzione per alquanti giorni, ne' quali
tentarono i Sanesi inutilmente le raccomandazioni
e la mediazione del novello
papa Marcello. Sicchè nel dì 21 d'esso
mese uscirono di Siena i Franzesi con
tutti gli onori militari. Sembra a chi legge
la Storia del Segni che quella città venisse
come in balia di <i>Cosimo duca di Firenze</i>.
Ma l'Adriani e il Sardi, meglio informati
di quell'affare, scrivono, pattuito che
Siena restasse libera (parola che nulla
dipoi dovea significare), sotto la protezion
dell'imperadore, e co' proprii magistrati,
ma con ricevere e pagar la guarnigione
ch'esso Augusto vi metterebbe. Rimasero
in man de' Franzesi Chiusi, Grosseto,
Porto Ercole e Montalcino, dove si ritirarono
que' Sanesi, a' quali non piacque di
star sotto gli odiati imperiali, e con quella
forma di governo che si dovea prescrivere
alla lor patria dal medesimo Cesare.
Fu preso dal marchese di Marignano a
nome di sua maestà il possesso di Siena,
e posto ivi presidio di Tedeschi e Spagnuoli.
Colà tosto comparve tanto pane
e grascia, che potè non solo sfamarsi
tutto il popolo, ma anche provvedersene a
buon mercato per l'avvenire. Quivi poscia
il duca Cosimo riordinò il governo,
e da lì a non molto arrivò <i>don Francesco
di Toledo</i>, dichiarato dall'Augusto signore
per governatore d'essa città. Eppur vi
ha chi scrive promessa Siena al duca
Cosimo, allorchè egli fu per imprendere
questa guerra. Anzi l'imperadore diede
nel presente anno l'investitura di quella
città al <i>re Filippo</i> suo figlio: il che ad
esso duca oltremodo dispiacque, per
avere servito l'oro e le genti sue a fare
il boccone ad altrui; perchè se dianzi
temeva de' Franzesi, cominciò del pari a
paventar degli Spagnuoli, vicini ordinariamente
inquieti, e gente non mai sazia
di acquistare Stati e dominii. Riuscì poscia
al marchese di Marignano di sottomettere,
<span class="pagenum" id="Page_644">[644]</span>
nel dì 10 di giugno, Porto Ercole
con altri luoghi: colpo che sconcertò
sommamente gli affari de' Franzesi in
Toscana, e servì a screditar <i>Pietro Strozzi</i>
alla corte del re Cristianissimo, dalla
quale con raro esempio avea ricevuto il
titolo e bastone di maresciallo. Di ventotto
fuorusciti di Siena, presi in Porto
Ercole, i principali condotti a Firenze
perderono la lesta.
</p>

<p>
Questo infelice successo ebbero in
Toscana l'armi franzesi; ma più propizia
loro si mostrò in quest'anno la fortuna
in Piemonte. Trovavasi, nel dì 25 di
febbraio, il Figheroa vicegovernator di
Milano col conte di Valenza e con altri
signori in Casale di Monferrato, attendendo
a darsi bel tempo per que' giorni
di carnovale. In questa città il <i>maresciallo
di Brisac</i> teneva delle segrete corrispondenze,
ed avea dato ordine che si trovasse
maniera di abborracchiare i Tedeschi di
quella guardia: nel che egli fu ben servito.
La notte susseguente al dì suddetto calò
esso Brisac pel Po con buon numero di
fanterie imbarcate, e, giunto a Casale,
diede la scalata, e s'impadronì d'una
porta, aiutato, per quanto fu creduto, da
circa trecento uomini, indrodotti prima
nella città con abito di contadini. Fuggito
il Figheroa nella rocca, contro la quale
furono tosto rivolte le artiglierie trovate
nella città, giudicò meglio di abbandonarla
e di fuggirsene ad Alessandria.
Per tale acquisto si sparse gran terrore
nello Stato di Milano, e di qua prese
motivo la corte cesarea di spedire in Italia
<i>don Ferdinando di Toledo</i> duca d'Alva,
con ampia potestà di governare nello
stesso tempo il regno di Napoli e il ducato
di Milano. Venne egli, ebbe rinforzi
dalla Spagna e Germania talmente che fu
detto, aver egli ammassati trenta mila
fanti e tre mila cavalli, che verisimilmente
furono un terzo di meno. Con
tante forze nulla operò, e ritiratosi, lasciò
anche prendere Volpiano a forza d'armi
da' Franzesi, poichè li vide rinforzati da
una gran corpo di gente condotta in Italia
<span class="pagenum" id="Page_645">[645]</span>
dal <i>duca d'Aumale</i>. Fu richiamato a
Milano il vittorioso <i>Gian Giacomo de Medici</i>
marchese di Marignano, ma quivi,
oppresso da varie sue indisposizioni,
diede fine al suo vivere nel dì 7 oppure
8 di novembre: personaggio di bassi
principii ma che s'era acquistata fama
di valente e scaltro condottier d'armi, e
insieme d'uomo inumano, e di gran cacciatore
ed amator della pecunia. L'aver
io detto nelle Antichità Estensi che
<i>Cosimo duca</i> di Firenze gli donò il cognome
e l'armi di casa de Medici, non
sussiste, almeno per conto del cognome.
In quest'anno ancora chiamarono i
Franzesi nel mar di Toscana l'armata
turca, comandata da Pialaga bassà e
da Dragut, che nella Basilicata abbruciò
San Lucido e Paula, patria del santo
istitutor de' Minimi. Così ben premunito
avea il duca Cosimo Piombino, l'Elba
ed altri siti di quelle coste, che i Turchi,
dopo aver patito gravi danni, se ne partirono,
ed uniti con trenta galee franzesi,
veleggiarono alla volta della Corsica,
dove tuttavia bolliva la guerra tra i
Franzesi e Genovesi. Nulla di rilevante
fecero que' Barbari, fuorchè di condur
via quanti cristiani poterono ghermire
tanto in quell'isola che nella Sardegna.
</p>

<p>
Uscì in quest'anno alla luce la risoluzion
presa dall'<i>imperadore Carlo V</i> di
rinunziare i suoi regni e Stati a <i>don Filippo
re</i> d'Inghilterra suo figlio. Cominciò
egli dallo spogliarsi de' Paesi Bassi e della
Borgogna, e, fatto venire il figlio a Brusselles,
nel dì 25 di ottobre, alla presenza
degli Stati colà convocati, gliene fece ampia
rinunzia: funzione che trasse le lagrime
da quasi tutti gli astanti, al vedere
come quel glorioso monarca sì animosamente
facesse vivente ciò che gli altri sì
mal volentieri fanno morendo. Gran dire
fu per questo in tutta l'Europa: chi lodando
e chi biasimando, attribuendo gli
uni un'azione cotanto rara alle sue cresciute
indisposizioni della podagra, altri
a vanità, oppure al conoscimento della
retrograda fortuna, ovvero alla perdita
<span class="pagenum" id="Page_646">[646]</span>
della regina Giovanna sua madre, accaduta
in quest'anno, ed altri ad altre cagioni,
secondo che dettava loro il capriccio;
quando, qualunque ne fosse il motivo,
non si può mai negare ad essa il
titolo d'atto sommamente eroico, dappoichè
ognun sa, essere l'ambizione e il
gusto di dominare l'ultima camicia dei
regnanti. Al governo di quegli Stati fu
lasciato dal re <i>Filippo Emmanuele Filiberto</i>
saggio e valoroso duca di Savoia.
Ebbero principio in quest'anno i dissapori
di <i>papa Paolo IV</i> con esso imperadore,
o, per dir meglio, col suddetto re
Filippo. Che la vita menata da questo
pontefice pria della porpora cardinalizia,
e prima del pontificato fosse un'ipocrisia,
l'immaginarono bensì coloro che con
facilità mirabile di malignità interpretano
in male tutto il bene altrui; ma certissima
cosa è ch'egli accompagnava il suo
molto sapere con un si regolato e pio
tenore di vita, che niun seppe mai opporgli
altro, che un'inclinazione al rigore,
e uno zelo straordinario che facea
tremare i buoni, nonchè i cattivi. Appena
divenuto papa, cominciò a sradicare le
simonie egli abusi di certi tribunali, mostrandosi
ardente per riformar le corruttele
della corte; ma si venne insieme
a scoprire, che avendo egli un gran capitale
d'intendimento, di dottrina, di eloquenza
e di belle virtù, per cui potea
fare un ottimo e glorioso pontificato, non
se ne seppe servire, e cadde in tali difetti,
che eclissarono non poco la fama del suo
sacro ministero.
</p>

<p>
Giunto papa Paolo a non aver superiori
in terra, ripigliò il suo feroce animo, e
mostrò di non aver abbastanza meditate
le parole dell'Apostolo, che vuole il vescovo
<i>non superbum, non iracundum</i>; ed
invece di amare e procurar la pace (che
questo specialmente appartiene ai vicarii
di Gesù Cristo), andò miseramente ad
ingolfarsi in una biasimevol guerra. Ma
ciò che particolarmente levò di tuono
questo pontefice, fu il troppo amore del
nepotismo Tre nipoti avea, figli di <i>Gian-Alfonso
<span class="pagenum" id="Page_647">[647]</span>
Caraffa</i> conte di Montorio, suo
fratello. Pochi giorni dopo l'assunzione
sua creò cardinale <i>Carlo</i>, uno d'essi, cavaliere
di Malta, uomo di cervello torbido,
fatto più per la milizia secolare, da
lui esercitata fin qui, che per l'ecclesiastica.
Un altro era <i>Giovanni</i> conte di
Montorio, a cui si voleva fabbricare una
magnifica fortuna; e presto se ne presentò,
non so se giusta o ingiusta, l'occasione.
Avea Alessandro Sforza, cherico
di camera, avuta maniera di trarre da
Cività Vecchia due o tre galee, già tolte
da' Franzesi a Carlo suo fratello, e condottele
a Gaeta. Per tale insolenza s'alterò
forte il papa, credendo complice di tutto
il <i>cardinal Guido Ascanio Sforza</i> loro fratello,
fieramente il minacciò, e mise prigione
il di lui segretario. Per queste novità
furono veduti alcuni baroni romani
trattar segretamente con esso cardinale,
con <i>Marcantonio Colonna</i> e co' ministri
cesarei. Non vi volle di più perchè il
pontefice, figurandosi dirette quelle combricole
contra di lui, facesse mettere in
prigione esso cardinale Sforza, <i>Camillo
Colonna</i> ed altri; poichè, quanto a Marcantonio,
questi si ritirò in salvo a Napoli.
Passò lo sdegnato papa a far citare
lui ed Ascanio Colonna suo padre, che
era detenuto prigione in Napoli; ed essi
non comparendo, gli scomunicò e privò
d'ogni dignità, e di quante terre e castella
possedeano negli Stati della Chiesa
(erano circa cento), con investirne tosto
il suddetto Giovanni suo nipote, e dichiararlo
duca di Palliano e capitan generale
della Chiesa. Per provvedere anche <i>Antonio
Caraffa</i>, terzo suo nipote, il creò
marchese di Montebello e d'altre terre
nel Montefeltro, avendo trovate ragioni
o pretesti per ispogliarne <i>Gian-Francesco
da Bagno</i> de' conti Guidi.
</p>

<p>
Ancorchè dipoi fossero restituite le
galee, cagione di tai disturbi, pure continuò
più che mai la disposizione alla
rottura; perchè, godendo i Colonnesi la
protezion dei re di Spagna, e vedendosi
così maltrattati dal papa, si misero in
<span class="pagenum" id="Page_648">[648]</span>
armi. Accorsero anche gli Spagnuoli ai
confini dello Stato ecclesiastico, e il papa
anche egli ordinò al <i>duca d'Urbino</i> di
portarsi con alcune migliaia di fanti a
que' medesimi confini. Che sconcerti, che
prigionie succedessero in Roma in tal
congiuntura, lungo sarebbe il riferirlo.
Si trattò di pace, ma ossia, come alcuni
vogliono, che il papa anche cardinale
sospirasse di cacciar dal regno di Napoli
gli Spagnuoli, per aggravii da lor fatti
alla sua casa e a sè medesimo col negargli
le rendite dell'arcivescovato di Napoli;
oppure che il cardinal nipote l'attizzasse
con isperanza di pescare Stati nella vantata
depression degli Spagnuoli: certo è
che papa Paolo IV non ebbe mai vera
voglia di pacificarsi. E in questa risoluzione
si fissava egli, perchè già andava
maneggiando una lega con <i>Arrigo II re di
Francia</i>; e infatti la conchiuse prima che
terminasse quest'anno. Era anche dietro
a tirare in essa lega <i>Ercole II duca</i> di
Ferrara; lusingandosi forse colle lor forze
e con sognate sollevazioni de' popoli napoletani
d'aver in pugno quel regno.
Ora fra le molte azioni degne di lode in
questo pontefice, non si può già contare
ch'egli, in tempo che si trattava seriamente
di pace fra i re di Francia e di Spagna,
si studiasse di maggiormente accendere
la guerra fra essi; e ciò per odii ed interessi
privati; il che gli riuscì con tanto
danno de' sudditi suoi ed altrui. Certamente
altro ci vuole che eloquenza, altro
che ingegnose riflessioni per iscusarlo e
giustificarlo in questo. Di gravi mormorazioni
ancora cagionò nell'anno seguente
l'aver esso pontefice tolta la dignità
di legato al <i>cardinale Reginaldo
Polo</i>, arcivescovo di Cantorberì, lume
chiarissimo del sacro collegio, e sì benemerito
della Chiesa di Dio negli affari
dell'Inghilterra; come apparisce dalle
opere di lui, che ora illustrate abbiamo
dall'eminentissimo cardinale Quirini vescovo
di Brescia. Anche prima del pontificato
non avea Paolo quel grand'uomo
nel suo libro, tenendolo per amico dei
<span class="pagenum" id="Page_649">[649]</span>
protestanti, o almeno non assai nemico,
com'egli desiderava. I sospetti soli in
mente d'uom sì focoso divenivano presto
enormi reati, e si correva alle prigionie
o al gastigo. E ne fecero la pruova nei
tempi susseguenti anche il <i>cardinale Giovanni
Morone</i>, uno de' più dotti ed insigni
personaggi del sacro collegio, <i>Tommaso
San Felice</i> vescovo della Cava, ed <i>Egidio
Foscherari</i> vescovo di Modena, ch'era
de' più accreditati teologi dell'età sua.
Furono essi cacciati in castello Sant'Angelo,
dove stettero penando per due anni
sino alla morte del papa, non per altro,
se non per varii sospetti della loro dottrina,
di cui diedero essi dipoi un saggio
sì luminoso nel concilio di Trento. Se
noi desiderassimo di non vedere mai più
nella sedia di san Pietro pontefici di simil
tempra, si dimanda, se fosse irragionevole
o almen tollerabile un siffatto desiderio.
</p>

<hr />
</div>

<div class="chapter">
<h2 class="hidden" id="MDLVI">MDLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLVI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Paolo IV</span> papa 2.</td>
  </tr>
  <tr>
    <td><span class="smcap">Carlo V</span> imperadore 38.</td>
  </tr>
</table>

<p>
Già fitto era il chiodo: l'<i>imperador
Carlo V</i> avea risoluto di dare un calcio al
mondo, per ritirarsi a goder tranquillamente
que' pochi giorni di vita che Dio
volea lasciargli; e pochi appunto gliene
prometteva la troppo afflitta sua sanità <span class="fnote">[Belcaire. Manenti. Campana. Surio, ed altri]</span>.
Solamente il riteneva il dover lasciare
il <i>re Filippo</i> suo figlio giovane fra
i tumulti e pericoli della guerra, che viva
tuttavia si manteneva co' Franzesi. Tanto
perciò s'affaticarono i mediatori, che
nel dì 5 di febbraio si conchiuse, per
opera specialmente del <i>cardinal Polo</i>, una
tregua di cinque anni fra esso imperadore
e il figlio da una parte, ed <i>Arrigo II</i>
re di Francia dall'altra: con che i contraenti
ritenessero pacificamente tutto
quel che restava in mano loro sì nel Piemonte
come in Toscana. Leggesi lo strumento
d'essa tregua presso il Du-Mont <span class="fnote">[Du-Mont, Corps Diplomat.]</span>
<span class="pagenum" id="Page_650">[650]</span>
e presso altri autori, i quali giudicarono
appartenere tal atto al febbraio dell'anno
precedente 1555, senza badare che il
1555 della data dovette essere secondo
l'anno fiorentino e veneto, terminante
nel dì 25 di marzo dell'anno presente.
Certo è che tal atto s'ha da riferire a
quest'anno, dappoichè si sa che per tutto
l'anno precedente durò la guerra fra
que' potentati; e il Belcaire, il Sardi, l'Adriani,
il Manenti e il Surio, autori contemporanei,
e l'Angeli, Mambrino Roseo,
lo Spondano ed altri ci assicurano della
conchiusion d'essa tregua nel febbraio
di quest'anno. Allora fu che l'Augusto
Carlo passò all'esecuzione del suo memorabil
disegno; perciocchè nel dì 6 del
mese suddetto assiso in trono col re Filippo
figlio alla destra, perchè re d'Inghilterra,
e alla presenza delle due vedove
sue sorelle, cioè di <i>Leonora</i> già regina
di Francia, e di <i>Maria</i> già regina d'Ungheria,
del <i>duca di Savoia</i>, dichiarato governator
de' Paesi Bassi, e d'infinita nobiltà,
fece un'ampia rinunzia di tutti i
suoi regni al figlio, tanto del vecchio che
del nuovo mondo. Non gli restò se non
il titolo cesareo e l'amministrazione dell'imperio;
ma, giunto al settembre, pensò
ancora di deporre questo peso, e però
inviò lo scettro e la corona imperiale a
<i>Ferdinando I re</i> de' Romani, d'Ungheria
e Boemia, suo fratello, a lui rinunziando
ogni suo diritto, con pregar nello stesso
tempo gli elettori di approvar questa sua
cessione. Non l'approvò già <i>papa Paolo IV</i>,
con pretendere che senza sua espressa
licenza non si potesse venire alla rinunzia
di sì gran dignità; e sì forti lettere
ne scrisse agli elettori, che solamente
poi nel 1558 fu esso Ferdinando riconosciuto
e proclamato da tutti imperadore.
Questa durezza del papa fu attribuita
al mal animo suo verso la casa di
Austria, laddove altri la chiamavano un
giusto zelo per sostenere l'antica autorità
dei romani pontefici nell'elezion degli
Augusti. Ma se Carlo Augusto non
volea più quella dignità, avea senza fallo
<span class="pagenum" id="Page_651">[651]</span>
essa a cadere in chi era re de' Romani,
e la morte civile di lui, in tal caso, operava
ciò che la naturale. Pertanto verso
il fine di settembre il magnanimo Carlo,
non più re, non più imperadore, accompagnato
dalle sorelle, passò per mare in
Ispagna, dove tosto cominciò a conoscere
il presente suo stato pel poco concorso
de' grandi ad ossequiarlo, e per la difficoltà
di riscuotere la pensione di cento
mila scudi, ch'egli s'era riserbato. Poscia
nel dì 24 di febbraio dell'anno seguente,
giorno suo natalizio e propizio,
entrò nel monistero di San Giusto dei
monaci di san Girolamo, posto ne' confini
della Castiglia e del Portogallo, non
lungi da Piacenza, luogo delizioso da lui
fabbricato e scelto gran tempo prima,
con dar l'ultimo addio alle umane grandezze,
affine di meditar le altre vere ed
incomparabilmente maggiori che Dio fa
sperare nell'altra vita ai suoi servi. Al
suo servigio non ritenne se non dodici
persone, impiegando poscia il tempo in
orazioni, limosine ed altre opere di pietà.
</p>

<p>
Per la tregua suddetta gran festa si
fece da' popoli cristiani, figurandosi ognuno
di dover da lì innanzi respirare dai
tanti passati guai; ma così non l'intendeva
il papa, o, per dir meglio, i suoi nipoti,
vogliosi troppo di romperla con gli
odiati Spagnuoli. Secondo l'annalista
pontifizio Rinaldi, nel dì 19 d'aprile espose
il pontefice la risoluzion sua di
spedire due cardinali legati, l'uno a <i>Filippo
re</i> di Spagna e d'Inghilterra, e l'altro
ad <i>Arrigo II re</i> di Francia, per trattar
di pace. Che questo fosse un burlarsi
del sacro collegio, i fatti lo dimostrarono.
Imperciocchè, oltre all'aversi il papa
avuto per male che senza di lui si fosse
conchiusa quella tregua, il <i>cardinal Caraffa</i>,
inviato in Francia, altro non operò
che di spargere, invece di acqua, olio sul
fuoco, incitando quella corte alla guerra,
ad assistere al papa contro il regno di
Napoli, con farne credere facile l'acquisto
per la corona di Francia. Nè poco
servi a maggiormente alterar l'animo
<span class="pagenum" id="Page_652">[652]</span>
del pontefice il parlar alto de ministri
spagnuoli, e l'avere fra le altre cose il
marchese di Sarria ambasciatore del re
di Spagna forzata un giorno una porta
di Roma per uscirne senza licenza dei
dominanti Caraffi. Il perchè nel dì 27
di luglio il papa, siccome avvisato delle
disposizioni del re Cristianissimo in suo
favore, cominciò gli atti giudiciali contra
del re di Spagna, per dichiararlo decaduto
dal regno di Napoli, ossia per censi
non pagati, ossia per insulti fatti o vicini
a farsi contro dello Stato pontifizio dal
duca d'Alva, il quale era passato a Napoli
per cagion di questi rumori, con aver
lasciato al governo di Milano il <i>cardinal
di Trento Madrucci</i>, il giovane <i>marchese
di Pescara</i> e <i>Giam-Batista Castaldo</i>,
che andarono poi poco d'accordo. Non
erano ignoti al re Filippo i maneggi del
pontefice in Francia, e tanto più perchè
il legato destinato per lui era anch'egli
passato a Parigi; e già chiaramente ognuno
scorgeva la disposizion de' Caraffi
a non voler pace, ma guerra. Che con
doppiezza camminasse la segreteria pontificia
in questi negoziati, mostrando in
pubblico brame di pace, e tutto il contrario
nelle cifre segrete, bastantemente
l'accenna il celebre cardinal Pallavicino <span class="fnote">[Pallavicino, Storia del Concilio di Trento.]</span>.
Per queste cagioni il re Filippo
non perdè tempo ad assicurarsi con delle
promesse e con dei benefizii di <i>Cosimo
duca di Firenze</i> e di <i>Ottavio Farnese duca
di Parma</i>. Infatti nel dì 15 di settembre
rilasciò esso monarca al duca di Parma
la città e il distretto di Piacenza, ritenendo
solamente in sua mano la cittadella;
e questo senza pregiudizio delle
ragioni cesaree sopra quella città e sopra
il Parmigiano. Restituì anche a lui la città
di Novara, ma non il castello, e al cardinal
Farnese le rendite dell'arcivescovato
di Monreale in Sicilia. Lo strumento
di tal cessione fu pubblicato nel 1727
dal senatore Cola <span class="fnote">[Cola, Apologia dei diritti imperiali su Parma
e Piacenza.]</span>, ed insieme la convenzion
<span class="pagenum" id="Page_653">[653]</span>
segreta, per cui si dichiarava
che il re concedeva in feudo essa Piacenza
e parte del territorio di Parma al
duca, con altre particolarità ed atti che
quivi si possono leggere. Avendo perciò
il duca Ottavio abbandonato il partito
franzese, ed abbracciato lo spagnuolo,
dal re di Francia fu chiamato il più ingrato
uomo del mondo. Peggio ben fece
il papa, che fulminò contra di lui molti
monitorii, e tentò anche di torgli Castro,
ma non potè.
</p>

<p>
Mandò poscia il re Cattolico ordine
al <i>duca d'Alva</i> di procurare, se mai potea,
d'indurre colle buone il pontefice
Paolo alla pace; e, se no, di fargli guerra.
Tentò indarno il vicerè di ammansare lo
inferocito papa, da cui anche fu incarcerato
Pietro Loffredo, mandato a lui
per trattare d'accordo; e però diè di
piglio all'armi, acciocchè si ottenesse
col terrore ciò che non si potea in miglior
forma conseguire. A ciò ancora fu
consigliato dal riflesso di prevenir gli
aiuti che altronde potesse il papa aspettare,
oltre al vantaggio di far guerra piuttosto
in casa altrui che nella propria.
Raunato dunque a San Germano l'esercito
suo composto di quattro mila Spagnuoli
veterani, di otto mila Italiani, di
trecento uomini d'arme, e di mille e ducento
cavalli (altri scrivono meno), nel
principio di settembre entrò nello Stato
ecclesiastico, ed ebbe tosto Pontecorvo,
Frosinone, Veroli, Alatri, Piperno, Terracina
ed altri luoghi, prendendone il
possesso a nome non giù del suo re, ma
del papa futuro e del sacro collegio. Erano
in Anagni ottocento fanti di guarnigione;
appena cominciarono a mirar
lo squarcio che faceano le artiglierie spagnuole
nelle mura, che la notte del dì
15 di settembre si ritirarono per le montagne
a Palliano, Tivoli e Roma. Presa nel
dì seguente l'abbandonata città, fu messa
a sacco. Così Valmontone, Palestrina
e Segna volontariamente si arrenderono.
In tanto <i>Marcantonio Colonna</i> con ottocento
cavalli faceva scorrerie sino alle
<span class="pagenum" id="Page_654">[654]</span>
porte di Roma, città per la cui difesa
avea <i>Camillo Orsino</i> già fatti molti ripari
di bastioni, spianate ed altre fortificazioni;
e il <i>duca d'Urbino</i>, benchè non più generale
della Chiesa, avea spedito Aurelio
Fregoso con mille e cinquecento fanti, e
s'erano armati sei mila Romani sotto
Alessandro Colonna, oltre all'avere il
senato formata una compagnia di cento
venti nobili per guardia della persona
del papa. Colà ancora giunsero due mila
Guasconi inviati dal re di Francia. Poscia
i cittadini di Tivoli, non amando di
essere assediati, si diedero al vicerè, in
cui potere ancora vennero Vicovaro,
Nettuno, Marino ed altri luoghi. Dopo
tali acquisti, sopraggiunte le pioggie autunnali,
diede il duca d'Alva alquanto
di riposo alle affaticate milizie, per rinovare
in questo tempo le pratiche della
pace. Ma il papa neppur volea sentirsene
parlare, se prima non erano restituiti i
luoghi presi; e quanti cardinali s'interposero
con buone maniere per fargli
gustare il dolce della concordia, rimasero
delusi nelle loro speranze; perchè
se un progetto proposto piaceva in una
ora, troppo da lì a poco dispiaceva. Prese
dunque il vicerè la risoluzion di passare
all'assedio di Ostia, o, per dir meglio,
della rocca d'Ostia, poichè per conto
di quella picciola città, albergo di soli
pescatori, non potea essa fare difesa. Era
quella rocca e castello una buona fortezza
con soda muraglia, bastioni e terrapieni,
fiancheggiata da due torri a tramontana
e a mezzogiorno. Entro v'era
Orazio dello Sbirro, valoroso giovane
romano, che con poco più di cento fanti
animosi tal resistenza fece, che, ripulsati
più volte gli assalti dei nemici con grave
lor danno, fu vicino a far ritirare il vicerè
con confusione e vergogna. Pure
essa rocca finalmente si rendè: il che
servì poscia ad impedire il passaggio delle
vettovaglie a Roma, non senza grave
danno e lamento del popolo romano, il
quale per la fame e per gli aggravii o
accresciuti o inventati di nuovo dal pontefice
<span class="pagenum" id="Page_655">[655]</span>
per far danari, che asprissimamente
si esigevano, e per gl'immensi danni recati
ai lor beni in tanti luoghi, mormoravano
forte, ma a mezza bocca, di questa
guerra.
</p>

<p>
Per quanto poi si studiasse il duca
d'Alva, dopo aver messe a' quartieri di
inverno le sue truppe, di ridurre il pontefice
a qualche onesto accordo, interponendovisi
anche i ministri della repubblica
veneta, e si abboccasse per questo eziandio
col <i>cardinal Caraffa</i> (poichè questa
guerra fatta era appunto, a udir gli Spagnuoli,
per ottener la pace, e per questa
speranza esso vicerè non aveva angustiata
maggiormente Roma, come avrebbe
potuto), il trovò sempre più cocciuto e
più saldo d'una torre nel suo proponimento
di guerra. E ciò perchè sedotto
dall'una parte dai nipoti, ed animato
dall'altra dai cardinali franzesi di Tornone
e di Lorena, plenipotenziarii del re
Arrigo, per mezzo de' quali fu conchiusa
una lega nel dì 15 di settembre (seppur
non fu in altro tempo), in cui si obbligò
il re di difendere con mano forte il papa.
Il Campana e il Summonte nella Storia
di Napoli, rapportano i capitoli d'essa
alleanza. Stentò il re non poco a prendere
questo impegno per varie ragioni, e
massimamente perchè troppo recente era
la tregua col re di Spagna. Ma il papa
gli levò di cuore gli scrupoli con assolverlo
dal giuramento: laonde il <i>re Arrigo</i>,
dopo aver fatto, senza alcun profitto,
pregare il <i>re Filippo</i> di desistere dalle offese
del papa, la cui oppressione egli non
potea sofferire, diede ordine che il <i>duca
di Guisa</i> si allestisse per passare il più
presto possibile in Italia con un'armata
in soccorso del pontefice. Tante preghiere
ancora, promesse e minaccie adoperarono
il papa e i Franzesi con <i>Ercole II
duca</i> di Ferrara, pretendendolo obbligato
a difendere il papa in questo stato di
cose, ch'egli si lasciò avviluppare in questa
lega col bell'onore di dover egli prendere
il titolo di capitan generale, ed avere il
comando di tutta l'armata gallo-pontifizia.
<span class="pagenum" id="Page_656">[656]</span>
Fu anche guerra in quest'anno ai
confini della Marca coll'Abbruzzo, dove
s'era portato don Antonio Caraffa marchese
di Montebello con alcune fanterie
per assicurar la città d'Ascoli. Don
Francesco di Loffredo governatore di
esso Abbruzzo fece una scorreria sullo
Stato ecclesiastico sino ad Acquaviva; e,
all'incontro, don Antonio prese Contraguerra,
ma fu ben presto forzato a ritirarsi
ad Ascoli, perchè il Loffredo ingrossato
s'era mosso coll'artiglieria, minacciando
fin la stessa città d'Ascoli. Intanto
seguì fra il duca d'Alva e il cardinal
Caraffa, creduto da molti simulatamente
desideroso di concordia, una tregua di
quaranta giorni, colla libertà del commercio
per quel tempo; e questa affinchè
si potessero comunicare al re di Spagna
i progetti di pace dati per parte del
papa, ossia del cardinale. Il principale articolo
era, che si restituissero ai Colonnesi
le lor terre e castella, e che, per reintegrare
don Giovanni Caraffa della perdita
di quegli Stati, gli si desse la città di
Siena colle sue dipendenze: cambio e
boccone che veramente sarebbe riuscito
assai saporito al pontifizio nipote. Quando
fosse vera la proposta di esso cambio
(e per vera infatti vien essa creduta
dagli storici, e asserita fin dallo stesso
Rinaldi), questo era un far intendere anche
ai meno accorti che la guerra non
era per altro fatta e mantenuta dal papa,
che per l'ingrandimento della propria
casa. Fu biasimato per la tregua suddetta
il Cardinal Caraffa, chiamato dal vescovo
Belcaire uomo torbido e stolido, perchè
lasciò spalancata la porta al duca d'Alva,
ritirato a Napoli, di provvedere di
vettovaglie e munizioni i luoghi conquistati:
il che, durante il verno, non gli
sarebbe riuscito, se fossero continuate le
ostilità. Ma tornava in pro del cardinale
questo ripiego, perchè dava tempo al
duca di Guisa e all'esercito franzese di
penetrare in Italia, ed egli intanto sperava
di tirar altri principi nella lega pontificia.
Venne a morte in quest'anno nel
<span class="pagenum" id="Page_657">[657]</span>
dì 2 di giugno <i>Francesco Veniero</i> doge di
Venezia, che nel dì 14 d'esso mese ebbe
per successore in quella dignità <i>Lorenzo
Priuli</i>.
</p>

<hr />
</div>

<div class="chapter">
<h2 class="hidden" id="MDLVII">MDLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLVII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Paolo IV</span> papa 3.</td>
  </tr>
  <tr>
    <td><span class="smcap">Carlo V</span> imperadore 39.</td>
  </tr>
</table>

<p>
Aveano nell'anno addietro, tanto il
re di Francia, per mezzo del cardinal di
Lorena, quanto il papa colla spedizione
di Gian-Francesco Commendone, tentato
d'indurre la repubblica veneta a collegarsi
con loro contro degli Spagnuoli.
Dalla parte ancora di Filippo re di Spagna
una pari istanza aveano fatto Francesco
Vargas e Marino Alonso. Altre ne
fece ancora il duca d'Alva. Da cadaun
d'essi quel saggio senato s'era sbrigato
con gravi risposte, contenenti specialmente
verso il sommo pontefice de' sentimenti
filiali, ma in sostanza ripugnanti
a prendere impegno veruno. Abbiam già
veduto <i>Ottavio Farnese duca</i> di Parma e
Piacenza attaccato agli Spagnuoli. <i>Cosimo
duca</i> di Firenze, principe di somma
prudenza e di cauta politica, se ne stava
neutrale, conservando buona armonia e
confidenza col papa, ma senza voler entrar
nelle sue gare. E neppur egli lasciava
di esortarlo alla pace, nel qual tempo
si dava a conoscere il più unito agl'interessi
del re di Spagna, per la speranza
di cavargli di mano Siena, siccome gli
venne fatto in quest'anno. Ora il <i>cardinal
Carlo Caraffa</i> che assai presumeva
della sua maestà ed abilità, si figurò facile
il poter guadagnare il senato veneto, se
in persona si portava a Venezia. Vi andò
verso il Natale del precedente anno, e
disse quanto seppe e volle di ragioni, per
trarre que' prudenti senatori nella lega,
appellata Santa per difesa del pontefice.
Ebbe la disgrazia d'essere derisa in lor
cuore la sua proposizione per vari motivi,
e specialmente perchè ognun conosceva,
esser egli dietro a valersi delle
forze altrui solamente per procacciare un
<span class="pagenum" id="Page_658">[658]</span>
maggiore ingrandimento a sè stesso. Pertanto
ricevè la risposta indorata da belle
parole; trattar essi di pace, e nulla poter
risolvere intorno alla lega, finchè non
venivano risposte da Cesare e dal re di
Spagna. Passò dipoi il legato a Ferrara,
dove, nel dì 17 di gennaio di quest'anno,
con solennità presentò a quel duca lo
stocco e il cappello, insegne del grado di
generale; e di là prese le poste per sollecitar
le armi franzesi a calare in Italia.
Far lo stesso doveano quattro mila Svizzeri
assoldati dal papa. Anche il <i>cardinal
di Trento</i>, trovandosi con poche forze
nello Stato di Milano, aspettava di
Germania otto mila fanti e ducento cavalli.
Altri quattro mila Tedeschi e quattrocento
uomini d'armi venivano al servigio
di <i>Cosimo duca</i> di Firenze. A cagione
di tanti barbari, chiamati e ben
pagati, perchè venissero a divorar l'Italia,
altro non si udiva che maledizioni
de' popoli contro di chi era autore di
quella guerra.
</p>

<p>
A tal risoluzione maggiormente ancora
si animò il pontefice, perchè al duca
di Palliano suo nipote, al maresciallo
Strozzi, a Francesco Colonna e ad altri
suoi capitani riuscì di ricuperar Genazzano,
Volmontone, Frascati, Grottaferrata,
Tivoli, Marino, Palestrina ed altre
terre, e, quel che più importò, anche
Ostia e Vicovaro. Sì prosperosi successi
gonfiavano forte il cuore del papa e dei
suoi nipoti, senza far caso dello sterminio
che pativa in mezzo a quel fuoco
tanto paese della Chiesa nel Lazio, ed
anche nella Romagna, dove si era dolcemente
riposata l'armata franzese. Promosse
in questi tempi papa Paolo alla sacra
porpora alcuni personaggi ben degni
di essa, fra' quali mischiò ancora <i>Alfonso
Caraffa</i>, figlio d'Antonio suo nipote. Non
si sapeva accordare colla severità mostrata
dal pontefice per rimettere la disciplina
ecclesiastica, il crear cardinale ancor
questo, quando ve n'erano due altri della
stessa sua famiglia, e alzare a tanto onore
un giovinetto di soli diecisette anni,
<span class="pagenum" id="Page_659">[659]</span>
con dargli appresso l'amministrazione
eziandio della chiesa arcivescovile di Napoli.
Più rumore ancora fece l'aver esso
papa fatto comparire il disegno di procedere
alle censure e alla privazion dei
regni contra di <i>Carlo V</i> e di <i>Filippo II</i>,
giacchè egli non riconosceva per imperadore
<i>Ferdinando I</i>. Imperciocchè nel
giovedì santo nella bolla in <i>Coena Domini</i>
furono specialmente scomunicati da lui
gli occupatori delle sue terre della Campagna
e della Marittima, <i>quantunque eminente
per dignità eziandio imperiale, e
tutti i consigliatori, fautori ed aderenti</i>.
Oltre a ciò nella messa papale del venerdì
santo si lasciò la solita preghiera per
l'imperadore. Attendeva intanto il vicerè
<i>duca d'Alva</i> a provvedersi di danari, munizioni
e vettovaglie; e fortificati i luoghi
dell'Abbruzzo, per parere del vecchio
<i>don Ferrante Gonzaga</i>, che si trovava allora
nelle sue terre del regno di Napoli,
cioè in Molfetta, determinò d'uscire anche
egli in campagna per impedir gli
avanzamenti a' nemici.
</p>

<p>
Restituitosi il duca <i>di Guisa</i> all'armata,
quando Dio volle, proseguì il suo
viaggio alla volta del fiume Tronto; ma
nè per via, nè a' confini dell'Abbruzzo
trovò quelle tante genti, artiglierie, vettovaglie
ed intelligenze che magnificamente
gli aveano fatto sperare i Caraffi. Contuttociò
nel dì 15 d'aprile cominciò in
quelle parti le ostilità. Nel giovedì santo
fu preso e messo a ruba Campli colle più
orride iniquità, affin di facilitar le imprese
con questo primo terrore. Teramo si arrendè;
e giacchè arrivarono per mare alquante
artiglierie, nel dì 24 d'aprile fu
impreso l'assedio di Civitella, terra, pel
sito suo alto e circondato da tre parti da
una valle, assai forte, alla cui guardia con
presidio di mille fanti si trovavano don
Carlo di Loffredo e il conte Sforza da
Santafiora. Mirabil fu la difesa fatta da
que' soldati, dai terrazzani, e fin dalle
donne, animate dagli eccessi commessi in
Campli da' Franzesi. In questo tempo
comparve il <i>duca d'Alva</i> a Giulia-Nuova,
<span class="pagenum" id="Page_660">[660]</span>
dodici miglia da Civitella, menando seco
tre mila fanti spagnuoli veterani, sei mila
tedeschi, undici mila italiani e siciliani,
mille e cinquecento cavalli leggieri, e settecento
uomini d'armi. Bello esercito
parea questo; ma, per esser la maggior
parte composto di gente nuova ed inesperta,
in cuore di cui non alloggiava
peranche lo spirito dell'onore, nè la vergogna
della fuga, il vicerè, capitano di
buon discernimento e di gran cautela, era
ben lontano dal tentare battaglia alcuna;
se non che tolse ai Franzesi Giulia-Nuova,
e barbaramente la lasciò saccheggiare ai
soldati. Tale operazione, ciò non ostante,
fece questo suo avvicinamento al campo
franzese, che il duca di Guisa, considerando
non potersi espugnare Civitella
senza gran mortalità di gente, nel dì 15
di maggio si levò da quell'assedio, riducendosi
sull'Ascolano, e poscia sul territorio
di Macerata, dove attese a ristorare
l'esercito sì faticato in nulla conseguire.
Ma non succedè questa ritirata
senza un precedente grave sconcerto;
perchè, dopo avere il Guisa fatte più volte
gravi querele con <i>don Antonio Caraffa</i>
marchese di Montebello, perchè mancavano
le genti, le munizioni e le paghe
promesse dal papa, e neppur una delle
tante decantate rivoluzioni del regno di
Napoli s'era udita finora; un giorno si
riscaldò cotanto in simili doglianze, che
il marchese, perduta la pazienza, gli rispose
per le rime, e il duca gli gittò sul
volto una salvietta. Per tale affronto se
ne andò il Caraffa a Roma a dolersi dell'alterigia
ed insolenza de' Franzesi;
ma bisognò che papa Paolo di lui zio,
troppo bisognoso del loro aiuto, tutto
inghiottisse. Rinforzato intanto il duca
d'Alva da sei mila Tedeschi, condotti
dalla flotta del Doria, spedì Marcantonio
Colonna con tre mila di essi nel Lazio.
La terra di Valmontone da lui presa
andò a sacco, e restò anche preda delle
fiamme. Provò lo stesso infortunio Palestrina,
preservata nondimeno dal fuoco.
Passò dipoi il Colonna, accresciuto di
<span class="pagenum" id="Page_661">[661]</span>
gente, sotto Palliano, dianzi ben fortificato
dai Caraffi; e perchè il marchese
di Montebello, e Giulio Orsino con tutte
le milizie ecclesiastiche sì italiane che
svizzere, andarono in soccorso di quella
nobil terra o città, si venne ad un fatto
d'armi, in cui rimasero sconfitti i papalini,
ferito e prigione lo stesso Orsino.
</p>

<p>
Facevasi intanto guerra anche in
Piemonte, dove il <i>maresciallo di Brisac</i>,
uscito in campagna con otto mila fanti
e mille e cinquecento cavalli, prese e
spianò Valfenera; e di là poi portatosi
a Cuneo, ne imprese l'assedio. Vi trovò
quattrocento cinquanta fanti e i terrazzani,
gente valorosa ed affezionata al
duca di Savoia, tutti ben accinti alla difesa;
e però vi alzò tre forti per impedir
loro il soccorso, e non lasciò di
far giuocare le artiglierie. Ma venuto il
giovane <i>marchese di Pescara</i> a Fossano,
ebbe maniera di spignere colà gente e
munizioni. In questi tempi anche il <i>duca
di Ferrara</i> fece guerra a Correggio e a
Guastalla poco prima comperata da don
<i>Ferrante Gonzaga</i>, che la tramandò ai
suoi posteri. Nè stette in ozio <i>Cosimo
duca di Firenze</i>. Avea egli intese le proposizioni
di cedere Siena ai Caraffi: cosa
che gli trafisse il cuore, perchè da tanto
tempo faceva egli l'amore a quello Stato,
e tanti tesori avea speso per cacciarne
a questo fine i Franzesi. Non lasciò indietro
parole e mezzi per dissuadere da
tal contratto il re <i>Filippo II</i>; e poscia, facendo
sotto mano palesi i vantaggi che a
lui profferivano i Franzesi per tirarlo
seco in lega, tanto s'ingegnò, che indusse
il re a cedere a lui quella città con tutte
le sue dipendenze, ancorchè parte di esse
tuttavia restasse in poter de' Franzesi.
Lo strumento, stipulato nel mese di luglio
di quest'anno, vien rapportato dal Du-Mont <span class="fnote">[Du-Mont, Corp. Diplomat.]</span>,
da cui apparisce che gli Spagnuoli
riservarono in lor dominio Orbitello,
Portercole, Telamone, Monte-Argentario
e Porto di Santo Stefano. Parte
dell'Elba fu restituita all'Appiano signore
<span class="pagenum" id="Page_662">[662]</span>
di Piombino, restando al duca Porto
Ferraio con due miglia di contorno. Obbligossi
il duca a varii capitoli in favore
del re di Spagna. Venne con ciò fatto un
bell'accrescimento alla potenza del duca
di Firenze. Cagion poscia fu la nuova di
tale accordo che il duca di Guisa, temendo
delle novità dalla parte del duca
Cosimo, non volle più tornare in Abbruzzo,
e neppur passare a Roma, dove
con premura era chiamato dal papa,
senza ricevere nuovi ordini dalla corte
di Francia. E contuttochè le genti del
duca d'Alva entrassero nell'Ascolano,
altro egli non fece che presidiar quella
città: il che rendè inutile ogni altro tentativo
degli Spagnuoli. Ma nel Lazio avvennero
intanto altre azioni di guerra.
Marcantonio Colonna, per maggiormente
strignere Palliano, andò all'assedio di
Segna; nel qual tempo al barone di Feltz
riuscì di acquistare la rocca di Massimo,
fortezza inespugnabile, perchè troppa
fu la paura ch'ei fece a Giovanni Orsino,
signor di essa, con cannoni di legno
condotti in sito superiore alla rocca, e
minaccianti ad essa la total rovina. L'infelice
città di Segna presa fu dagli arrabbiati
Spagnuoli e Tedeschi, avidi della
preda, e quivi commesse le più orride
iniquità, solite ad accompagnare i saccheggi;
e non finì quella tragedia, che la
misera terra fu anche data alle fiamme.
</p>

<p>
Racconta qui il Sardi contemporaneo
Ferrarese una particolarità, di cui non
ho trovata menzione presso altri scrittori.
Cioè, che venne a Ponza e Palmirola
l'armata navale franzese col principe
di Salerno, per unirsi colla turchesca
composta di ottantaquattro galee. Che
su questa ultima era il signor della Vigna,
il quale, per parte de' Caraffi invitava
quegl'infedeli a portar la guerra nel
regno di Napoli, per divertire le forze del
duca d'Alva. Ma altro non fecero i Musulmani,
che saccheggiare ed abbruciare
Cariati nel golfo di Taranto e Turrana:
il che fatto, con quanti cristiani schiavi
poterono menar seco, se ne tornarono
<span class="pagenum" id="Page_663">[663]</span>
in Levante, lasciando deluso il principe
di Salerno, il quale andò poscia a morire
miseramente in Francia, degno di tal
fine per la sua smisurata dissolutezza ed
ambizione. Tornò intanto di Francia il
<i>maresciallo Strozzi</i> con ordine al <i>duca di
Guisa</i> di assistere al pontefice, ed egli perciò
passò colle sue genti a Tivoli. Trasse
anche il <i>duca d'Alva</i> colle sue in quelle
parti, ed unitosi con <i>Marcantonio Colonna</i>,
seco disegnò di tentare l'acquisto di
Roma. V'ha chi crede ch'egli dicesse
daddovero, e sperasse anche di buona
riuscita, dopo aver dato giuramento ai
capitani di astenersi da ogni molestia dei
Romani: cosa facile ad essere promessa,
ma troppo difficile, per non dire impossibile,
ad essere mantenuta dall'avidità
de' soldati. Vogliono altri che il tentativo
suo solamente tendesse ad intimidire
l'ostinato pontefice per ridurlo alla
pace: cosa desiderata più dal re Cattolico
<i>Filippo II</i> per varii riguardi, che dal medesimo
<i>papa Paolo IV</i>. Quello ch'è fuor
di dubbio, nella notte del dì 26 d'agosto
con iscale preparate si presentò il duca
d'Alva alla porta di San Sebastiano. Ma
avendo il <i>cardinal Caraffa</i> avvisato di
questo movimento dal <i>cardinal di Santafiora</i>,
ben guernite di soldati le mura di
Roma, senza che i Romani ne avessero
notizia, perchè di loro non si fidava, e
spinti anche fuori alcuni cavalli a scaramucciare,
fece conoscere al duca scoperti
i di lui disegni; perlochè questi si
ritirò tornando a strignere Palliano.
</p>

<p>
In tale stato si trovavano le cose in
Italia, quando giunsero a Roma le nuove
funeste della guerra dei Franzesi cogli
Spagnuoli ne' Paesi Bassi. Era questa
apertamente stata dichiarata nel mese di
giugno, essendo entrata in lega col re
Cattolico anche l'Inghilterra; e tenutosi
un gran consiglio dai capitani del re
Filippo, in esso prevalse il parere di
<i>don Ferrante Gonzaga</i>, il qual poscia nel
dì 15 di novembre dell'anno presente
terminò i suoi giorni in Brusselles. Ebbe
questo principe la gloria d'essere compianto
<span class="pagenum" id="Page_664">[664]</span>
fin dagli emuli suoi, e molto più
dal re Cattolico, per avere perduto in lui
un valorosissimo capitano, e sempre fedele,
non ostante le tante calunnie inventate
contra di lui. Fu dunque risoluto di
formar l'assedio di San Quintino, fortezza
importante e di difficilissimo acquisto.
<i>Emmanuel Filiberto</i>, valoroso duca di
Savoia, e capitan generale dell'armata
spagnuola, consistente in circa trentasette
mila bravi combattenti, nel dì 3
d'agosto andò ad accamparsi intorno a
quella forte terra, e tosto si applicò a
fare i dovuti trinceramenti. Per soccorrerla
giunse nel dì 10 del suddetto mese
con un'armata di ventitrè mila persone
il contestabile di Francia <i>Anna di Memoransì</i>.
Allora fu che si venne ad un fatto
d'armi, in cui urtati e rovesciati i Franzesi
dalla forte cavalleria de' Tedeschi e
Spagnuoli, andarono totalmente in rotta.
Memorabile al maggior segno fu quella
vittoria, perciocchè poco costò agli Spagnuoli;
all'incontro, secondo alcuni, vi
perirono quasi sei mila Franzesi, e rimasero
prigioni lo stesso contestabile
col figlio, i duchi di Mompensiero e di
Longavilla ed altri gran signori, circa
due mila gentiluomini e quattro mila
soldati. Dopo questa insigne vittoria fu
maggiormente stretto e bersagliato San
Quintino, alla cui difesa non mancò di
far molte prodezze <i>Gasparo di Colignì</i>
ammiraglio di Francia. Lo stesso re Cattolico
si portò a quell'assedio, e andò a
finire la scena nella presa e nel saccheggio
d'essa piazza. Di sì buon vento fu creduto
che non sapessero profittare l'armi del
re Cattolico, essendo bastato loro di prendere
il Castelletto, Han, Noione, Scevì ed
altri luoghi di poco momento. Ora per
questa grave percossa trovandosi il re
<i>Arrigo II</i> in non lievi angustie, giudicò
necessario il ritorno in Francia del duca
di Guisa colle soldatesche di suo comando;
e l'ordine a lui ne fu spedito.
</p>

<p>
A confondere intanto i disegni ambiziosi
de' Caraffi, e i pensieri mondani di
papa Paolo, s'erano aggruppate molte
<span class="pagenum" id="Page_665">[665]</span>
disavventure, cioè la ritirata del Guisa
da Civitella, il sacco di Segna, e il pericolo
che Roma venisse saccheggiata. Vi
si aggiunse, che gli stessi difensori di
Roma tuttodì commettevano ladronecci,
rapine ed insolenze contro le donne. Fra
coloro si contavano anche degli eretici
che spogliavano altari e cose sante. Venne
inoltre a scoprirsi, avere i Romani
tenuto consiglio di trattar d'oneste condizioni
col duca d'Alva, s'egli fosse ritornato
sotto Roma. Contra d'essi per
questo proruppe il papa in ingiuriose parole,
e vide oramai traballate le macchine
bellicose de' suoi nipoti. Arrivò in questo
frangente il duca di Guisa a Roma, e
presentatosi alla santità sua coll'ordine
a lui venuto di Francia, il consigliò di
pace. Per quanto avessero finora fatto i
saggi <i>Veneziani</i> e <i>Cosimo duca</i> di Firenze
per indurlo a pacificarsi, nulla aveano
potuto ottenere. Ora trovandolo i lor
ministri, e con esso loro i più zelanti cardinali,
in miglior positura, tanto dissero,
che cominciò daddovero a smuoversi.
Questo appunto era quello che sospirava
<i>Filippo II re</i> di Spagna, ed anche il <i>duca
d'Alva</i>, e però condiscese ad accordare
al pontefice una capitolazione sì onorevole
alla di lui dignità, che molti se ne
stupirono. Abboccatisi adunque col suddetto
duca d'Alva i cardinali <i>Santafiora</i>
e <i>Vitelli</i> in Cavi, tra Genazzano e Palestrina,
nel dì 14 di settembre sottoscrissero
l'accordo, con rinunziare il papa ad
ogni lega contro il re Cattolico, e con
perdonare a chiunque avesse prese le
armi contro la Chiesa. Palliano restò in
deposito per sei mesi, da restituirsi a
Marcantonio Colonna, dappoichè il conte
di Montorio Caraffa fosse ricompensato
dal re di Spagna, con varii altri patti
che a me non occorre di rapportare,
alcuni de' quali ancora furono tenuti
occulti al pubblico, ma non già al pontefice,
come alcuni si fecero a credere. Il
più bello fu che in tal concordia non fu
compreso <i>Ercole II duca</i> di Ferrara, con
esempio ai posteri di quel che non rare
<span class="pagenum" id="Page_666">[666]</span>
volte succede a' principi minori nel volersi
collegare coi maggiori. Intanto il
duca di Guisa, imbarcate le sue fanterie,
le spedì per mare in Provenza. Lasciò
ire la cavalleria sbandata per varie vie
alla volta della Francia, senza volere
valersi di un articolo della capitolazione,
per cui gli era lecito di condurre liberamente
le sue genti per gli Stati del re
cattolico. Il duca d'Alva andò poscia a
Roma a render pubblicamente ubbidienza
al papa.
</p>

<p>
E tale esito ebbe la guerra sconsigliatamente
mossa da esso pontefice al
re di Spagna, benchè, secondo le apparenze,
non da lui, ma dagli Spagnuoli
fosse inferita, con avere impiegati tanti
tesori della Chiesa per impinguare i nipoti
suoi: guerra, per cui furono imposti
assaissimi aggravii allo Stato ecclesiastico,
e che, oltre all'essere costata tanto
sangue, saccheggi, incendii, violenze
e desolazioni alle terre papali, si tirò
dietro anche la rottura fra i re di Spagna,
d'Inghilterra e di Francia. Nè questo
solo flagello toccò al ducato romano
nell'anno presente. Nel giorno seguente
alla pace suddetta, cioè nel giorno 15 di
settembre, per le dirotte pioggie cadute
ai monti, sì fieramente s'ingrossò il Tevere,
che allagò la maggior parte di Roma
ad un'altezza tale, che d'una simile
non si ricordavano i Romani di allora.
Atterrò l'empito delle acque due ponti,
la chiesa di San Bartolomeo nell'isola,
moltissime case, mulini ed altri edifizii,
con perdita di molte persone e bestiami,
ed immenso danno di merci, fieni, grani,
vini ed altri commestibili, e con restar
tutti i sotterranei pieni di belletta. Da
una pari disavventura fu afflitta anche
Firenze con altri luoghi di Toscana per
la sfoggiata escrescenza dell'Arno, che si
trasse dietro i ponti di Santa Trinita,
della Carraia e Rubaconte; e quivi cagionò
parimente i mali sopraddescritti.
Anche in Palermo un fiumicello a cagion
delle pioggie, continuate per sette giorni,
sì rigoglioso calò dal monte, che rovinò
<span class="pagenum" id="Page_667">[667]</span>
assaissimi edifizii, affogando oltre a sette
mila persone. Scrivo ciò coll'autorità
del Sardi allora vivente; ma forse la fama
ingrandì per viaggio il numero dei
morti. Era intanto restato solo <i>Ercole II
duca</i> di Ferrara, cioè abbandonato affatto
dal papa, e poco meno dai Franzesi
stessi, ed esposto all'ira del re Cattolico,
il quale non tardò a far muovere <i>Ottavio
duca</i> di Parma contra di lui, rinforzato
a questo effetto da milizie speditegli
da <i>Cosimo duca</i> di Firenze e da Giovanni
Figheroa vicegovernator di Milano,
a cagion della discordia nata fra il
<i>cardinal di Trento</i> e <i>Giambatista Castaldo</i>.
Sul principio d'ottobre, uscito in
campagna il Farnese, s'impadronì di
Montecchio, Sanpolo, Varano, Canossa e
Scandiano. Le genti del duca di Ferrara
anch'esse cominciarono le ostilità con
delle scorrerie sino alle porte di Parma.
Sopravvenne il verno, che fece star quiete
le armi; per altro il duca di Parma per
varii riguardi, e specialmente perchè non
correano le paghe, poco inclinato si sentiva
a questo ballo. Meno ancora v'era
portato l'Estense, che nello stesso tempo
per mezzo de' Veneziani e del duca Cosimo
avea de' maneggi in campo per
ricuperar la grazia del re Cattolico.
</p>

<hr />
</div>

<div class="chapter">
<h2 class="hidden" id="MDLVIII">MDLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLVIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Paolo IV</span> papa 4.</td>
  </tr>
  <tr>
    <td><span class="smcap">Ferdinando I</span> imperadore 1.</td>
  </tr>
</table>

<p>
Conosceva il <i>pontefice Paolo</i> quanto
convenevole fosse al sacro paterno suo
grado procurar la pace fra i potentati,
cristiani, e tanto più avendola egli stesso
riaccesa fra loro. Il perchè aveva già,
verso il fine del precedente anno, inviato
in Francia legato il <i>cardinal Trivulzio</i> e
il <i>cardinal Carlo Caraffa</i> suo nipote al re
Cattolico, dimorante tuttavia in Brusselles.
Questa si può credere che fosse la
vera e pura intenzione del pontefice; ma
non meno a lui, e forse più al cardinal
nipote premeva l'ottenere dal <i>re Filippo</i>
una magnifica ricompensa di Stati al
<span class="pagenum" id="Page_668">[668]</span>
<i>conte di Montorio</i> suo fratello per la cession
di Palliano e delle altre terre colonnesi,
che si dovea fare a Marcantonio
Colonna. Il re Cattolico, tuttochè internamente
odiasse quel bizzarro cardinale,
considerato da lui per un mal arnese
della corte di Roma, pure, da quell'accorto
signore ch'era, il ricevette con istraordinarie
finezze. Della pace poco si
trattò, perchè troppo alterati erano gli
animi di quei regnanti, ed anche il Trivulzio
trovò il re Cristianissimo alieno
da ogni concordia. Contribuì ancora assaissimo
a maggiormente accendere alla
guerra i due emuli monarchi un avvenimento,
che quanto inaspettato, tanto più
riempie di maraviglia il pubblico. Erano
ducento anni che gl'Inglesi possedeano
di qua dal mare la città di Cales in Piccardia,
luogo di somma importanza per
la loro nazione. Non era ignoto alla corte
di Francia che poca guardia vi si faceva,
e meglio ancora se ne chiarirono, perchè
il <i>maresciallo Pietro Strozzi</i>, il quale
ne proponeva l'acquisto, andò in persona
travestito da villano in quella città,
vi scandagliò le fortificazioni, e riconobbe
la facilità dell'impresa, per non esservi
dentro che secento fanti avviliti
nell'ozio ed assuefatti più ai lor proprii
comodi che alle fazioni militari. Risoluta
dunque nel consiglio del re Cristianissimo
quell'impresa, e destinatone direttore
il <i>duca di Guisa</i>, dopo aver prese
varie precauzioni per occultar questo
disegno, in tempo che gli Spagnuoli erano
qua e là divisi ai quartieri d'inverno,
il duca nel dì primo di gennaio con un
buon esercito si presentò sotto Cales, e
tosto cominciò a battere colle artiglierie
le torri e fortezze del porto, e le costrinse
alla resa. Quindi si diede a bersagliar
la città, riponendo le maggiori speranze
nella sollecitudine, prima che gli Spagnuoli
e gl'Inglesi potessero tentarne il soccorso.
Con tal felicità venne condotto
quest'assedio, che ne fu capitolata la
resa. Nel dì 8 oppur 9 del mese suddetto
v'entrò il duca di Guisa trionfante, con
<span class="pagenum" id="Page_669">[669]</span>
aver il piacere di trovar quivi circa trecento
pezzi d'artiglierie, munizioni e
vettovaglie in somma copia. Passò egli
dipoi nel dì 13 sotto Guines, fortezza
dieci miglia lontana da Cales, e di questa
parimente colla forza s'impadronì.
</p>

<p>
Trovavansi prima in gran costernazione
per la rotta e perdita di San Quintino
gli affari de' Franzesi. Questo felice
avvenimento li rincorò tutti, e mosse i
popoli ad assistere al re con grossi sussidii
pel proseguimento della guerra; siccome,
all'incontro, cagionò dei fieri sintomi
in cuore del re Cattolico e della
nazione inglese, la quale restò da lì innanzi
priva di sì importante luogo. Avendo
poi atteso il re di Francia <i>Arrigo
II</i> a rinforzarsi di gente, spedì nel
giugno seguente il duca di Guisa all'assedio
di Teonvilla, che fu anche essa forzata
a rendersi, con aver ivi lasciata la
vita per una ferita nel petto <i>Pietro Strozzi</i>
Fiorentino, maresciallo di Francia, degno
d'essere paragonato co' più valorosi ed
insigni capitani del suo tempo, ma sfortunato
nelle imprese di Toscana. Ho dovuto
far menzione di tali stranieri successi,
poichè da essi presero regola anche
gli affari d'Italia. Risvegliossi di
nuovo la guerra sul principio dell'anno
fra il <i>duca di Ferrara Ercole II</i> ed <i>Ottavio
Farnese duca</i> di Parma. <i>Donno Alfonso
d'Este</i>, primogenito del primo, si fece
più volte vedere alle porte di Parma,
ripigliò Sanpolo e Canossa; costrinse alla
resa la fortezza di Guardasone, e tolse
ai Correggieschi Rossena e Rossenella.
Fu poi ricuperato Guardasone dal Farnese,
dappoichè gli venne aiuto di gente
da Milano, e danaro da Firenze. Mirava
intanto l'avveduto <i>duca Cosimo</i> questo
picciolo incendio, che poteva divenir maggiore,
e costava a lui non poco, senza profitto
alcuno. Gli dava ancora assaissimo
da pensare l'avere il re Cristianissimo
dato il governo di quante terre restavano
alla corona di Francia nel Sanese a <i>don
Francesco d'Este</i> fratello del duca di Ferrara,
il quale, passato a Roma, cercava
<span class="pagenum" id="Page_670">[670]</span>
d'imbarcare in nuovi imbrogli i nipoti
del papa, mal soddisfatti del re Cattolico.
Però con più premura che mai si adoperò
alla corte del <i>re Filippo II</i>, affinchè
ricevesse in grazia il duca estense, e si
mettesse fine a quella turbolenza. Ora il
re, che mirava a prosperare a vista di
occhio le cose de' Franzesi, temeva in
Italia de' Turchi, come diremo, e dubitava
sempre de' cervelli inquieti dei Caraffi,
nel dì 22 d'aprile approvò la concordia
dianzi abbozzata dal duca di Firenze,
concedendo onorevoli condizioni
al duca di Ferrara, il quale rinunziò alla
lega franzese, e fu accettato sotto la protezione
del re Cattolico. Restituiti i luoghi
presi, tornò anche la buona armonia
fra esso duca di Ferrara ed Ottavio Farnese;
e maggiormente questa si strinse
fra l'Estense e il duca Cosimo per le
nozze allora conchiuse di <i>Lucrezia de
Medici</i> figlia d'esso Cosimo, e di donno
Alfonso, principe ereditario di Ferrara.
</p>

<p>
Qualche movimento d'armi fu ancora
in Piemonte, perchè mandato al governo
di Milano <i>Ferdinando di Cordova
duca di Sessa</i>, verso la metà d'agosto
liberò Cuneo e Fossano, che si trovavano
in certo modo bloccati dai Franzesi; prese
dipoi Centale e Moncalvo, e ristrinse
non poco le guernigioni nemiche di Casale
e Valenza. Ma ciò che maggiore
strepito fece in Italia, fu il ritorno anche
in quest'anno dell'armata navale turchesca
ne' mari dell'Italia ad istanza dei
Franzesi. Era composta di centoventi galee,
e veniva con ordini del gran signore
per unirsi colla franzese a' danni delle
terre del re Cattolico. Di molti regali e
danari costava al re di Francia il far
muovere quegl'infedeli. Nè occorre più
ricordare, se per tale alleanza ed attentato
fosse in abbominazione e maledizione
presso gl'Italiani il nome franzese.
Giunti que' Barbari a Reggio di Calabria,
lo presero di nuovo ed arsero. Di là
venuti al golfo di Salerno, la notte precedente
al dì 13 di giugno misero gente
a terra, entrarono nella terra di Massa,
<span class="pagenum" id="Page_671">[671]</span>
e rastellarono su da cinque in sei mila
anime cristiane. Ebbero per tradimento
di un moro schiavo, e senza contrasto,
la città di Sorrento, dove commisero
ogni immaginabile iniquità. Salvossi una
sola monaca, passando per mezzo a loro
col tabernacolo del santissimo Sacramento.
Poichè per le altre coste del regno
di Napoli stavano all'erta i popoli,
e facevano buone guardie, passarono i
Turchi in Corsica, e poscia ad Antibo,
dove uniti colle galee di Francia, si credeva
che farebbono l'assedio di Nizza o
di Savona; ma nulla di ciò seguì a cagion
dell'alterigia franzese, che non sapeva
accordarsi colla maggiore de' Turchi.
Sciolsero poi le vele costoro verso
Minorica, dove fecero dei gran mali, con
tornarsene finalmente in Levante carichi
di preda e di schiavi. Torniamo ora ancor
noi al <i>cardinal Carlo Caraffa</i>, che in
Brusselles trattava di una ricompensa al
fratello <i>conte di Montorio</i> per la cession
di Palliano. Fece il re offerire a lui una
pensione annua di dodici mila ducati sopra
l'arcivescovato di Toledo, ed otto
mila di naturalezza in Ispagna. Esibì ancora
pel fratello il ducato di Rossano, la
cui rendita ascendeva a quindici mila
ducati. Ma al borioso cardinale, e al gran
merito ch'egli s'era certamente fatto alla
corte di Spagna, troppo poco parea. E
siccome egli s'era invogliato dell'insigne
ducato di Bari, ultimamente vacato per
la morte di <i>Bona Sforza</i> già regina di
Polonia, nè poteva spuntarla, facendo il
corrucciato, si ritirò fuori di Brusselles.
Tante dolci parole nondimeno e larghe
promesse adoperò poscia il re, che questo
porporato contento, nel dì 12 di
marzo, prese le poste alla volta di Roma,
per rompersi il capo coi ministri del re
in Italia, i quali andarono tanto temporeggiando,
che la morte del papa li liberò
da qualsivoglia impegno.
</p>

<p>
Si ultimò in quest'anno affatto l'affare
della succession nell'imperio, avendo
l'<i>Augusto Carlo V</i> fatta nel dì 24 di febbraio
una piena rinunzia di tutti i suoi
<span class="pagenum" id="Page_672">[672]</span>
diritti sopra la dignità cesarea al <i>re Ferdinando</i>
suo fratello. Fu questa portata
dal principe d'Oranges alla dieta degli
elettori, i quali perciò nel dì 12, o 13 di
marzo in Francoforte riconobbero per
legittimo imperadore esso Ferdinando.
Nè tardò egli a spedire a Roma Martino
Gusmano per rendere ubbidienza, come
tale, al pontefice. Fece anche in questa
congiuntura <i>papa Paolo</i> conoscere qual
fosse l'animo suo verso la casa d'Austria.
Non volle ammettere quell'ambasciatore,
e rifiutò parimente Giovanni
Figheroa, che allora governava Milano,
speditogli dal re Filippo in favore dell'Augusto
zio. In una parola, finchè visse,
non seppe mai indursi questo pontefice
a riconoscere Ferdinando per imperadore,
non senza scandalo della Cristianità.
Infierì la morte in quest'anno sopra le
teste coronate. Imperciocchè nel febbraio
o marzo mancò di vita <i>Isabella</i>
sorella di Carlo imperadore, stata regina
di Portogallo, e poi di Francia. Terminò
parimente i suoi giorni nel dì 21 di settembre
il suddetto <i>imperador Carlo V</i>,
dopo aver fatte celebrar le sue esequie
negli ultimi giorni di sua vita nel monastero
del suo ritiro in Ispagna: principe
de' più gloriosi che abbiano maneggiato
lo scettro imperiale. Gli elogi fatti da
tanti scrittori alla di lui religione e pietà,
alla sua gran mente, alla sua clemenza e
giustizia, e alle grandi sue imprese, esentano
me dal dirne di più. Gli opposero i
nemici suoi la taccia dell'ambizione, ma
per coprire la propria. Qualche trascorso
contro la continenza si potè osservare
in lui, ma fu breve, nè portato in trionfo,
come si è veduto di tanti altri monarchi:
se non che bella figura sempre fece nel
mondo <i>Margherita</i> sua figlia, duchessa di
Firenze, e poi di Parma. Per altro niun
si sarebbe avveduto che a lui dovesse i
suoi natali anche un fanciullo di dodici
anni, paggio allora del re Filippo, se lo
stesso imperadore prima di morire non
l'avesse rivelato per raccomandarlo ad
esso re di Spagna. Fu questi <i>don Giovanni
<span class="pagenum" id="Page_673">[673]</span>
d'Austria</i>, che si mostrò poi ben degno
di sì gran padre; e checchè dicano alcuni
nato di Leonora di Plombes, non
si seppe mai con certezza la madre di
lui, volendo altri che nascesse in corte
da persona non solo nobile, ma di alto
affare e nobilissima, la quale non lasciò
vedere il suo volto alla mammana nel
partorirlo. Però de' suoi natali esso don
Giovanni in varie occasioni si gloriò anche
per conto della madre.
</p>

<p>
Tenne dietro a questo immortal monarca
nel dì 17 di novembre <i>Maria regina
cattolica d'Inghilterra</i>, e moglie di
<i>Filippo II</i> re di Spagna, dopo una lunga
idropisia: principessa di sempre veneranda
memoria per la sua rara pietà, e per
aver fatto trionfare la religion cattolica
in quel regno, ad onta delle tante rivoluzioni
succedute sotto l'empio e crudele
suo padre Arrigo VIII. Trovavasi in questo
tempo gravemente malato anche il
<i>cardinal Reginaldo Polo</i>, arcivescovo di
Cantorberì, gran sostegno della religion
suddetta in Inghilterra, personaggio dei
più illustri nella Chiesa di Dio per la sua
pietà, gravità, eloquenza e letteratura.
Non vi fu allora, nè oggidì ci è chi non
riconosca per una delle inescusabili storture
di Paolo IV l'odio ch'egli portò ad
un porporato di tanto merito ed integrità,
e le vane accuse formate contra di lui.
Non potè contenersi lo stesso Polo dal
comporre la sua apologia, benchè poi
con grandezza d'animo la bruciasse o
sopprimesse. La morte della regina e di
questo arcivescovo si tirò dietro poco
appresso la total rovina della religion
cattolica in Inghilterra, per essere succeduta
in quel trono, non già <i>Maria Stuarda</i>
regina di Scozia, maritata in quest'anno
con <i>Francesco delfino di Francia</i>, ma <i>Elisabetta</i>
sorella di essa regina Maria, e
figlia d'Anna Bolena, siccome diremo fra
poco. Conviene ancora accennare per
concatenazion della storia, che continuò
la guerra in Piccardia fra i Franzesi e gli
Spagnuoli. Cadde in pensiero al signor
di Termes, comandante di Cales pel re di
<span class="pagenum" id="Page_674">[674]</span>
Francia, di occupar Gravelinga, per notizie
avute che era sprovveduta. Con un
corpo dunque di dieci mila fanti e di due
mila cavalli prima s'impadronì di Berges,
picciola terra, dove nondimeno fu
fatto un gran bottino. Poscia si presentò
sotto Doncherche, e in quattro giorni vi
mise dentro il piede, lasciando la briglia
ai soldati, cadaun de' quali divenne ricco
in quel sacco. Avvicinossi poi Termes a
Gravelinga; quando eccoti comparire il
<i>conte d'Agamonte</i>, spedito da <i>Manuel-Filiberto
duca</i> di Savoia e governator dei
Paesi Bassi, con un corpo di gente superiore
ai Franzesi. Era di luglio, e si venne
ad un fatto d'armi, in cui talmente
furono sconfitti i Franzesi, che la maggior
parte vi rimasero trucidati o prigioni.
Fra gli ultimi si contò lo stesso Termes
con altri nobili di sua nazione. Questa
vittoria, e l'avere gli Spagnuoli ricuperato
Doncherche, con istrage del presidio
franzese, rendè più docile <i>Arrigo II re</i> di
Francia ad ascoltar proposizioni di pace.
Se ne trattò lungamente, e ne era ansiosissimo
il re di Spagna <i>Filippo II</i>, per le
mutazioni che già prevedeva dell'Inghilterra.
Ma perchè maniera non appariva
di poterla conchiudere, nel dì 17 d'ottobre
si fece una tregua e sospension d'armi,
che poi fu promulgata per tutto il
gennaio dell'anno seguente. Ribellossi
in quest'anno il popolo del Finale ad
<i>Alfonso marchese</i> del Carretto suo signore,
pretendendo ch'egli tirannicamente li
governasse. Vi accorsero tosto i Genovesi,
che forse segretamente aveano eccitato
lo stesso incendio, e fecero depositare
in mano di <i>Andrea Doria</i> quel marchesato.
Riuscì poi loro d'indurre esso
marchese a certe convenzioni; ma pentito
poi egli del concordato, e pretendendolo
nullo, introdusse la causa nel consiglio
imperiale antico siccome accenneremo
all'anno 1561.
</p>

<p>
<span class="pagenum" id="Page_675">[675]</span>
</p>

<hr />
</div>

<div class="chapter">
<h2 class="hidden" id="MDLIX">MDLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="smcap lowercase">MDLIX</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Paolo IV</span> papa 5.</td>
  </tr>
  <tr>
    <td><span class="smcap">Pio IV</span> papa 1.</td>
  </tr>
  <tr>
    <td><span class="smcap">Ferdinando I</span> imperadore 2.</td>
  </tr>
</table>

<p>
Potentissimo era in Inghilterra il partito
de' cattolici, ed <i>Elisabetta</i>, per salire
sul trono, avea incontrate delle difficoltà,
ed altre ne prevedeva a dovervisi mantenere,
perchè il re di Francia <i>Arrigo II</i>
sosteneva i diritti di <i>Maria Stuarda</i> sua
nuora, e il re di Spagna <i>Filippo II</i> vi
aveva anch'egli non pochi interessi, con
aver fatto proporre indarno l'accasamento
di essa Elisabetta col <i>duca di Savoia</i>.
Però la scaltra principessa, affine
di assodarsi nel dominio, non tardò di
ricorrere all'autorità di <i>papa Paolo IV</i>,
esibendogli ubbidienza per mezzo di Edoardo
Carno, ambasciatore in Roma
della <i>regina Maria</i>a sua sorella defunta.
La risposta del papa fu alta, con dire
che il regno d'Inghilterra era feudo della
Chiesa romana, e che Elisabetta per essere
spuria, e trovarsi altri legittimi pretendenti
a quel regno, non avea senza
l'assenso della Sede apostolica dovuto
assumere quel governo. Pertanto, che
ella si rimettesse all'arbitrio del sommo
pontefice, il quale da buon padre avrebbe
fatto giustizia. Fu cagione questa dura
ed inaspettata risposta che Elisabetta,
considerando qual pericolo a lei soprastasse
in aderendo al papa, si precipitasse
nel partito degli eretici, stabilisse in Inghilterra
lo scisma della Chiesa cattolica,
e si desse poi a perseguitare i seguaci
della Chiesa romana. Però non c'è volta
che io rifletta a questo lagrimevole avvenimento,
che non mi senta venir freddo,
sembrandomi pure, siccome ad altri
sembrò, che se allora nella cattedra di
San Pietro fosse seduto un pontefice più
prudente, più discreto, più amorevole,
da cui si fosse accolta con buon cuore
l'offerta d'Elisabetta, come portava il
bisogno della religione, al cui solo vantaggio
dovea mirare un pontefice romano,
<span class="pagenum" id="Page_676">[676]</span>
senza entrare in dispute degli altrui
o de' proprii terreni diritti, si sarebbe
verisimilmente conservata la fede
cattolica fra gl'Inglesi, nè avrebbe la
vera Chiesa di Dio perduto un sì florido
regno. Quello certamente non era il
tempo da sfoderar pretensioni rancide,
e da voler fare il distributore di regni,
perchè troppa mutazione era seguita per
conto dell'autorità esercitata ne' secoli
addietro dai romani pontefici, e massimamente
dappoichè Elisabetta avea, dal
consenso de' popoli, ricevuta quella corona.
E si ha un bel dire che quella
principessa si finse cattolica in addietro,
e portò seco l'eresia sul trono. Per cattolica
a buon conto ella si facea credere,
e tale forse la credette la regina Maria,
che più degli altri era obbligata a saperlo;
e la stessa Elisabetta si fece coronare
da un vescovo cattolico, e non da' luterani
o calvinisti, e sul principio professò
la religion cattolica. In ogni caso,
quand'anche ella avesse dipoi volte le
spalle al cattolicismo, se il papa sulle
prime avesse fatto il possibile per guadagnarla,
e trattenerla dal gittarsi in
braccio ai nemici della Chiesa romana,
si sarebbe rovesciata tutta sopra di lei
la colpa, e non già sopra un pontefice
che dal canto suo nulla avesse tralasciato
per salvarla da sì deplorabil eccesso.
Ma il male è fatto, e noi non abbiamo
che da adorare i sempre giusti giudizii
di Dio, ancorchè non ne sappiamo intendere
le occulte cifre.
</p>

<p>
Nel gennaio del presente anno fece
papa Paolo una gagliarda risoluzione,
per cui si acquistò gran credito presso
tutti i saggi. Per tanto tempo in addietro
niuno avea osato di parlargli francamente
in male de' suoi nipoti, nè di scoprirgli
la lor prepotenza, e gl'inganni da
loro usati colla santità sua, che certamente
furono creduti non pochi. S'ha
da eccettuare il <i>duca di Guisa</i> che prima
di partirsi da Roma gliene avea fatto
un bel ritratto, ma nulla giovò. Volendo
un altro dì il <i>cardinal Pacieco</i> scusare
<span class="pagenum" id="Page_677">[677]</span>
un fallo del <i>cardinal del Monte</i>, il papa,
alzando la voce, gridò: <i>Riforma, riforma</i>.
Al che rispose il Pacieco: <i>Molto bene riforma,
padre santo; ma questa dovrebbe
cominciare da noi</i>. Tacque il pontefice, e
riflettendo su quel <i>noi</i>, si avvisò ch'egli
avesse voluto ferire i nipoti suoi; ma
non per questo ne profittò. Credesi che
l'ultima mano venisse dall'ambasciator
di Firenze, che, interrogato dal papa
perchè sì di rado venisse all'udienza,
francamente rispose, provenir ciò dai
suoi nipoti, che gli serravano la porta in
faccia, se prima non ispiegava loro le
commissioni del principe suo. Ossia per
questo, oppure che fosse messa nel breviario
del papa una polizza indicante
più d'un misfatto dei Caraffi; certo è
che finalmente aprì gli occhi il deluso
pontefice, e, dopo essersi informato di
tutto, nel pubblico concistoro deplorò
gli scandali avvenuti per colpa d'essi
nipoti senza conoscenza e consenso suo;
privò il <i>cardinale</i> della legazion di Bologna,
del generalato il <i>conte di Montorio</i>,
e il <i>marchese di Montebello</i> d'ogni suo
grado; e licenziatili tutti colle lor famiglie
da Roma, li mandò a' confini, chi
in un luogo e chi in un altro. Quindi
rimosse dal governo tutti coloro che
dipendevano da essi suoi nipoti, e diede
buon sesto non meno alla corte che agli
uffizii, istituendo specialmente una congregazione
che fu appellata del buon governo.
Elesse ancora <i>Camillo Orsino</i> per
soprintendente agli affari, personaggio
di gran vaglia e prudenza, con cui comunicando
i cardinali quanto occorreva,
da lì innanzi il governo prese un ben
regolato sistema. Meritò senza fallo gran
lode, come eroico, questo atto del papa,
perchè se non rimediava ai mali già fatti,
gl'impediva almeno per l'avvenire. Tuttavia
nulla questo servì per mitigar l'odio
che gli portava il popolo, il quale,
interpretando in male il bene, spacciava
cacciati dal papa unicamente i nipoti
per iscusar sè stesso dei disordini passati,
quasi che a lui non fosse stato notissimo
<span class="pagenum" id="Page_678">[678]</span>
il principio e progresso delle
passate guerre, e non si fosse egli tanto
interessato per ingrandire i nipoti, trattando
poi con tale altura i cardinali, che
niuno ardiva mai di contraddirgli. Aggiugnevano
inoltre che s'egli conosceva
e detestava tanti loro delitti, avrebbe
anche dovuto più rigorosamente gastigarli.
Per conto poi dell'odio de' Romani,
questo nasceva dalle molte gravezze
loro imposte ed aspramente riscosse, e
molto più dall'incredibil rigore che lo
zelante pontefice professava contra di
chiunque o era o veniva sospettato reo
d'eresia fra i cattolici. A questo fine fu
egli il primo che ispirasse a <i>papa Paolo
III</i> d'istituire in Roma il tribunale
dell'inquisizione, e il primo ancora che
in essa città facesse fabbricar le carceri
di esso tribunale, con eleggere alcuni
cardinali che conoscessero le cause di
eresia. Perciò poco si stette a veder
piene di gente quelle prigioni. Dappertutto
erano spie, facili le accuse, e bastavano
i sospetti, perchè si venisse alla
cattura. Nè ardiva alcuno di parlare di
quel soverchio rigore, nè di raccomandare,
per paura d'essere preso per
fautore d'eretici. Gli stessi porporati
tremavano per l'esempio del <i>cardinal
Morone</i>. Tanto più ancora crebbero i
lamenti, perchè da quel tribunale si cominciò
a procedere anche per inquisizione
contro delitti non pertinenti alla
religione, e soliti a decidersi dai giudici
ordinarii, bastando le accuse segrete.
Questa novità mise di mal umore il popolo
di Roma, non avvezzo a tanta severità,
parendo loro che in tutto questo
apparisse soverchia indiscretezza, e niuno,
per innocente che fosse, potesse tenersi
sicuro. Pubblicò inoltre il pontefice
in questo anno, a dì 15 di febbraio, una
fulminante bolla contra de' cattolici che
cadessero in eresia, confermando le pene
già imposte da altri, colla giunta d'altre
maggiori, stendendole a qualsivoglia grado
di persone, e neppure esentando gli
stessi sommi pontefici: punto che, ben
<span class="pagenum" id="Page_679">[679]</span>
esaminato, può cagionar del ribrezzo,
se non anche dell'orrore. Per altro, negar
non si può ch'erano in questi tempi
in gran voga l'eresie oltramontane, e
serpeggiavano per tutte le provincie cattoliche,
di modo che la stessa Italia non
fu interamente intatta da quel veleno. Il
perchè ai pastori della Chiesa conveniva
di star più che mai all'erta, e di adoperar
del rigore, il quale allora è solamente
biasimevole che passa in eccesso.
</p>

<p>
Trattavasi alla gagliarda di pace oltramonti,
e primieramente <i>Arrigo II re
di Francia</i> dal canto suo, e <i>Maria Stuarda
regina</i> di Scozia, moglie di <i>Francesco delfino</i>
di Francia, la conchiusero nel dì 2
di aprile con <i>Elisabetta</i>, riconosciuta
da essi per regina d'Inghilterra, facendo
per bene de' loro Stati ciò che il pontefice
non avea saputo fare per bene della
religione. Le particolarità di tal concordia
si possono leggere negli strumenti
rapportati dal Du-Mont <span class="fnote">[Du-Mont, Corps Diplomat.]</span>. Nel susseguente
dì 3 d'aprile fu medesimamente
stipulata la pace fra esso <i>re di Francia</i> e
<i>Filippo II re</i> di Spagna, per cui seguì il
matrimonio di <i>Elisabetta</i> figlia del re
Cristianissimo col re Cattolico, e l'altro
di <i>Margherita</i> sorella del re Arrigo suddetto
con <i>Emmanuel Filiberto duca</i> di
Savoia. Detestarono i Franzesi una tal
pace, tenendola per vergognosa e pregiudiziale
ai diritti della corona. Vantaggiosa,
per lo contrario, riuscì al duca di Savoia;
se non che quei gran politici d'allora
aveano per uso di lasciar nelle concordie
sempre qualche coda e seme di discordia.
Cioè fu bene accordata le restituzion pacifica
ad esso duca della Savoia, del Piemonte
e di tutti gli altri suoi Stati, ma
con volere il re di Francia ritenere per
tre anni avvenire il possesso di Torino,
Chieri, Pinerolo, Civasco e Villanuova di
Asti, affinchè si ventilassero in quel mentre
i diritti pretesi dal re per <i>Luigia</i> avola
sua: il che era un accordar colle parole
e negar coi fatti la restituzione intera di
<span class="pagenum" id="Page_680">[680]</span>
quegli Stati. E forse confidavano i Franzesi
di trovare ragioni o pretesti per non
restituire neppur dopo quel tempo le
piazze suddette. Aveano anche promessa
i medesimi agl'Inglesi la restituzion di
Cales fra otto anni, eppure in lor cuore
pensavano di ritener per sempre quella
città. Per altro al duca fu dato il libero
possesso e dominio della Savoia e dei
restanti luoghi del Piemonte. Profittò
parimente d'essa pace <i>Cosimo duca</i> di
Firenze; perciocchè in vigor della medesima
i Franzesi rinunziarono alla protezion
de' Sanesi fuorusciti dalla lor patria
ed abitanti in Montalcino, e a tutti i luoghi
da lor posseduti in quella contrada,
e se n'andarono con Dio. Abbandonati
in tal guisa que' Sanesi, e trovandosi impotenti
a cozzar colle forze del duca di
Firenze, a lui infine si sottomisero: con
che tutte le dipendenze di Siena vennero
in potere di lui, eccettochè i porti della
Maremma, che il re di Spagna dianzi
avea riservati alla sua corona. Sul fine
poi d'agosto il re Filippo, dopo avere
restituita la quiete ai Fiamminghi, e lasciato
il governo di que' paesi a <i>Margherita
duchessa di Parma</i> e sorella sua, andò
ad imbarcarsi, e con una numerosa
flotta di vascelli se ne ritornò in Ispagoa.
</p>

<p>
Alla pace suddetta con segni immensi
di giubilo fecero plauso tutti i popoli cristiani;
ma da Parigi specialmente si lasciò
la briglia all'allegria per li due matrimonii
suddetti della figlia e sorella del re
<i>Arrigo II</i>. Fra le altre solenni feste il re
stesso accompagnato da <i>donno Alfonso
d'Este</i>, principe ereditario di Ferrara,
da <i>Francesco duca di Lorena</i> e da <i>Iacopo
duca di Nemours</i> volle per tre giorni mantenere
una giostra, esercizio cavalleresco,
di cui egli sommamente si dilettava.
Ne' due primi giorni riportò egli il premio
della vittoria, e nel terzo avea fatto lo
stesso; quando, non per anche sazio di
rompere lancie, forzò il capitan delle sue
guardie, chiamato Orges, oppure Gabriello
signor di Mongomery Scozzese,
a correre contra di lui. Ruppesi l'asta
<span class="pagenum" id="Page_681">[681]</span>
dello Scozzese in varie schegge; e siccome
il re al dispetto delle preghiere dei
suoi più cari non avea voluto allacciar
la visiera dell'elmetto, così avvenne che
una di quelle scheggie andò a conficcarsegli
sopra l'occhio destro, con penetrare
sino al cervello: lagrimevole spettacolo,
accaduto alla presenza di <i>Caterina
de Medici regina</i> sua moglie, dei
principi suoi figliuoli e di un gran teatro
di nobiltà. Dalla grave ferita nacque un
interno apostema, per cui egli tratto fu
a morte nel dì 10 di luglio, con estremo
cordoglio di tutti i suoi popoli. A lui
succedette nel regno <i>Francesco II</i> suo
primogenito, in età allora di sedici anni:
età non per anche abile al governo, nè a
tenere in freno l'ambizione de' grandi,
nè a reprimere l'ardire dell'eresia calviniana,
che già avea cominciato a prendere
gran piede in quelle parti. Però
sotto di lui ebbe principio la civile discordia,
madre di tante guerre che per assaissimi
anni dipoi lacerarono quel nobilissimo
regno, e diedero fomento all'eresia
che sempre più si dilatò.
</p>

<p>
Anche in Italia venne a morte nel
presente anno <i>papa Paolo IV</i>. Era egli
pervenuto all'età di ottantaquattro anni,
colla mente nondimeno sempre vegeta
e sempre applicata al governo. Ma si
cominciò ad unire colla decrepitezza la
idropisia. Durava in lui un continuo affanno
per le iniquità commesse dai suoi
nipoti non meno in Roma, che per tutto
lo Stato della Chiesa, e che di mano in
mano egli andava intendendo per li ricorsi
di chiunque era stato offeso, giacchè
si era aperta la porta alle doglianze
di ognuno. Avviso infine gli giunse che
il <i>conte di Montorio</i>, il quale tuttavia si
facea chiamare duca di Palliano, e stava
relegato a Gallese, avea fatto uccidere
la duchessa sua moglie gravida, per sospetti
d'indecente commercio d'essa con
Martino Capece, ancorchè questi, o pugnalato,
o fatto morir nel tormento della
corda, ed ella parimente, protestassero
la loro innocenza, ed appellassero al
<span class="pagenum" id="Page_682">[682]</span>
tribunale di Dio. Risaputa questa crudeltà
dall'infermo pontefice, fu creduto
che accelerasse la, per altro vicina, morte.
Ma il cardinal Pallavicino, che cita il
processo, ci fa sapere succeduta l'uccision
della moglie nella sede vacante. Morì
egli nel dì 18 d'agosto (l'iscrizione posta
al sepolcro suo il fa morto nel dì 15 di
esso mese, contro la testimonianza degli
autori contemporanei), lasciando la memoria
sua non già in desiderio, ma in
abborrimento pel suo governo, a cui
la gente dava il nome di tirannico. Abbiamo
la vita di lui scritta dai padri Antonio
Caracciolo, Silos, Castaldi, Oldoino,
per tacer d'altri, che ci rappresentarono
in profilo il di lui volto, con farci vedere
tutto il bello de' suoi pregi dall'una parte,
e lasciando ascoso il difettoso dall'altra.
Con pennello più giusto formarono
il di lui ritratto Onofrio Panvinio, Mambrino
Roseo e il cardinal Pallavicino,
a' quali rimetto il lettore. A me basterà
di dire che non mancarono belle dotti e
virtù a questo sì religioso e zelante
pontefice, ma ch'esse rimasero offuscate
dal troppo odio ch'egli portò agli
Spagnuoli e all'augusta casa d'Austria,
e dal troppo amore verso de' proprii
nipoti. Il suo gran fuoco congiunto
con un'alta stima di sè medesimo non
gli lasciavano quasi mai cogliere il punto
di mezzo fra il difetto e l'eccesso; e però
anche nelle belle azioni di lui si desiderò
sovente la moderazione, si trovò soverchio
il rigore, dal quale si scostarono
dipoi i saggi suoi successori, conoscendo
che la troppa severità rende odiosa la
stessa religione, e che, all'incontro, le fa
decoro la clemenza, adoperata a luogo
e tempo.
</p>

<p>
Qual fosse intanto l'animo del popolo
romano verso di questo pontefice, poco
si stette a conoscerlo. Era egli tuttavia
in vita, ma vita ridotta agli estremi, quando
esso popolo si mosse a furore, attizzato
anche da alcuni grandi che maggiormente
si teneano per offesi dal papa. Corsero
costoro alle carceri pubbliche, ne
<span class="pagenum" id="Page_683">[683]</span>
trassero i prigioni, che erano da quattrocento.
Data indi volta a Ripetta, dove era
il palazzo della sacra inquisizione, e, rimesso
in libertà chiunque ivi si trovava
detenuto prigione (e moltissimi ve n'erano
da lunghissimo tempo neppure esaminati),
bruciarono tutti i processi, e in
ultimo una parte del palazzo stesso. Dio
preservò in quella congiuntura il <i>cardinal
Alessandrino Ghislieri</i>, capo d'essa inquisizione,
per farne poi un pontefice degno
d'essere onorato sui sacri altari. Se
non accorrevano <i>Marcantonio Colonna</i> e
<i>Giuliano Cesarini</i> al convento dei domenicani
alla Minerva, e non fermavano la
pazza furia del popolo sdegnato contro
di que' religiosi, anch'esso verisimilmente
soggiaceva a gravissimi insulti. Quindi
passò quel torrente al Campidoglio, dove
restò atterrata e rotta la statua eretta ivi
in onor del pontefice, e ne fu strascinato
il capo per la città. Ma quel che vieppiù
diede a divedere il pubblico odio, fu un
bando pubblicato dallo stesso senato romano,
che si dovessero cancellare ed abbattere
tutte le memorie dei Caraffeschi:
il che in poche ore fu eseguito. Dodici
giorni dopo la morte del papa, restò calmato
ogni movimento del popolo per
cura de' cardinali e dei nobili più saggi.
Marcantonio Colonna in tal congiuntura
ricuperò Palliano, e Gian-Francesco da
Bagno tentò di riavere il suo marchesato
di Montebello. Terminate le esequie del
defunto pontefice, e pacificata Roma, nel
dì 5 di settembre si chiusero in conclave
i cardinali, dando principio alle lor battaglie
per l'elezione di un altro. Nobil risoluzione
fatta da loro, e autenticata da
giuramento, fu quella con cui s'obbligò
chiunque riuscisse papa di riaprire il
concilio generale, e di levar dalla Chiesa
gli abusi e le corruttele introdotte dalla
negligenza o malvagità de' secoli barbarici:
al che con tutto il suo zelo s'era
poco applicato il precedente pontefice.
Durarono le dispute de' porporati sino
alla notte precedente il santo giorno del
Natale del Signore, in cui restò concordemente
<span class="pagenum" id="Page_684">[684]</span>
eletto <i>Giovanni Angelo de Medici</i>,
cardinale di Santa Prisca, il qual prese
il nome di <i>Pio IV</i>. Di lui parleremo
all'anno seguente. Venne a morte ancora
in quest'anno a' dì 3 di ottobre <i>Ercole II
duca</i> di Ferrara, le cui virtù e gloriose
azioni furono da me accennate nelle Antichità
Estensi <span class="fnote">[Antichità Estensi, P. II.]</span>. Trovavasi allora alla
corte del re di Francia <i>don Alfonso</i> primogenito
suo, e non sì tosto ebbe intesa
la morte del padre, che preso congedo
dal <i>re Francesco II</i>, andò ad imbarcarsi
a Marsiglia, e, giunto a Livorno, passò
dipoi a Ferrara, dove nel dì 26 di novembre
fece la sua solenne entrata fra
le giulive acclamazioni del popolo suo.
Finì inoltre i suoi giorni nel dì 17 di
agosto <i>Lorenzo de' Priuli</i> doge di Venezia,
a cui nel dì primo di settembre fu
sostituito <i>Girolamo de' Priuli</i> suo fratello.
</p>

<hr />
</div>

<div class="chapter">
<h2 class="hidden" id="MDLX">MDLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLX</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Pio IV</span> papa 2.</td>
  </tr>
  <tr>
    <td><span class="smcap">Ferdinando I</span> imperadore 3.</td>
  </tr>
</table>

<p>
Aveano abbastanza imparato i cardinali
che pensioni portasse seco il collocare
nella cattedra di San Pietro de' cervelli
bizzarri e delle teste troppo calde;
e però aveano cercato nell'ultimo conclave
di dare alla Chiesa di Dio un pontefice
di natura mansueta, e dotato d'una
placida e benigna saviezza. Per tale fu
riconosciuto il cardinal de Medici, divenuto
<i>Pio IV</i>, personaggio esperto degli
affari del mondo, amante de' letterati e,
di tutte le persone di merito, limosiniere
e d'altri bei pregi ornato. Era egli di nazion
Milanese, di famiglia onorata, ma
non cospicua. I suoi studii e le sue virtù
l'aveano condotto a poco a poco alle
prime dignità, e a ciò contribuì ancora il
gran credito in cui era salito suo fratello,
cioè <i>Gian-Giacomo de Medici</i> marchese
di Marignano, giunto ad essere, siccome
abbiam veduto, uno de' più valorosi condottieri
d'armi in Italia. Diede egli principio
<span class="pagenum" id="Page_685">[685]</span>
al lodevolissimo suo pontificato coll'annullare,
col correggere o mitigare
varii decreti ed atti del precedente inesorabile
e rigido papa. Avea fin qui il pontefice
<i>Paolo IV</i> ostinatamente, e non senza
scandalo, ricusato di riconoscere per
imperadore <i>Ferdinando I</i> Austriaco, e di
ricevere i suoi ministri in tale qualità.
Fu sollecito <i>Pio IV</i> ad ammettere il suo
ambasciatore, e a ristabilire la buona armonia
fra la santa Sede e l'Augusto monarca.
Alle preghiere ancora de' cardinali
perdonò al popolo romano il trascorso
della passata sedizione, purchè si rifacessero
i danni. Nel dì 31 di gennaio fece
la promozione di tre cardinali, cioè di
<i>Gian-Antonio Serbellone</i> suo parente, perchè
di tal famiglia fu la madre sua; di
<i>Giovanni de Medici</i> figlio di <i>Cosimo duca
di Firenze</i>; e di <i>Carlo</i> della nobil casa
de' conti <i>Borromei</i>, figlio del conte Giberto
e di Margherita sua sorella, che giovinetto
camminava già a gran passi alla santità.
Per due continui anni avea penato
nelle carceri <i>Giovanni cardinal Morone</i>,
uno de' più insigni porporati d'allora,
per sospetti d'eresia, ch'erano troppo
alla moda in quei tempi, perchè il solo
disapprovare alcun de' veri abusi dominanti
allora nelle vie della pietà e della
disciplina ecclesiastica, bastava per far
sospettare una persona zoppicante ancora
nella credenza dei dogmi, e per trarla
alle prigioni, senza che poi si pensasse
da lì innanzi a strigar le lor cause, non
per colpa del <i>cardinal Ghislieri</i> supremo
inquisitore, ma per difetto di <i>papa Paolo
IV</i>, che non sapea mai credere innocente
chiunque capitava in quelle carceri.
Restava dunque tuttavia acceso il processo
formato contra del Morone; ed egli
non volendo grazia, ma severa giustizia,
fece istanza perchè fosse deciso nella
causa sua. Ben ventilata questa dai più
incorrotti cardinali (fra i quali lo stesso
Ghislieri, che fu poi Pio V), emanò decreto,
con dichiarare nullo, iniquo ed ingiusto
il processo suddetto, e con assolvere
pienamente come innocente il Morone.
<span class="pagenum" id="Page_686">[686]</span>
Pari giustizia fu fatta ad altri non
processati sotto il defunto pontefice, e
specialmente ad <i>Egidio Foscherari</i> dell'ordine
de' Predicatori, vescovo di Modena
e teologo dottissimo di questi tempi,
a cui del pari avea papa Paolo fatta patire
la prigionia di due anni a cagion dell'amistà
che passava fra il Morone e lui.
</p>

<p>
Atteso il naturale del novello pontefice,
inclinante sempre alla benignità e
clemenza, niuno si sarebbe avvisato di
vedere una severa giustizia da lui cominciata
nel presente anno e terminata
nel seguente. Brevemente in un fiato accennerò
io questo fatto, per cui fu gran
dire allora in tutta la Cristianità. Nel dì
7 di giugno fece papa Pio IV carcerare i
<i>cardinali Carlo Caraffa</i> ed <i>Alfonso Caraffa</i>,
il primo nipote e l'altro pronipote
di Paolo IV. Similmente furono presi
<i>Giovanni Caraffa conte di Montorio</i> appellato
duca di Palliano, e nipote del
suddetto papa, e il conte di Alife e Leonardo
di Cardine, uccisori della moglie
di esso duca. Furono fatti rigorosi processi
contro di loro, tanto per quell'omicidio,
quanto per altre iniquità, o vere
o pretese, commesse dai due fratelli Caraffi
nel tempo del loro nepotismo, con
varii inganni che si diceano da lor fatti
al pontefice zio, e gravissimi danni cagionati
per la loro ambizione e prepotenza
a Roma e a tutto lo Stato ecclesiastico.
Furono deputati cardinali al
processo dei due loro colleghi, e data al
governatore di Roma l'incombenza di
formar quello del conte di Montorio e
de' suoi complici. Durò questa criminal
procedura sino al dì 3 di marzo dell'anno
seguente, in cui si venne concistoro; e
quivi fu letto il processo intero contra
del <i>cardinale Carlo Caraffa</i>: lettura che
durò ott'ore. Per lui interposero tutti i
cardinali le lor preghiere; ma senza poter
impedire la sentenza di morte. Però
nella notte seguente fu esso cardinale
strangolato in prigione; e nello stesso
tempo nelle carceri di Torredinona decapitato
il <i>duca di Palliano</i> col conte di
<span class="pagenum" id="Page_687">[687]</span>
Alife e Leonardo di Cardine. Confessa il
Panvinio d'aver inteso dalla bocca del
medesimo Pio IV ch'egli si lasciò trarre
a questa giustizia di malissima voglia, e
che in tutta la vita sua non gli era avvenuta
mai cosa tanto disgustosa e lugubre,
quanto quel giudizio; con aggiugnere
nondimeno d'aver egli creduto necessario
che si desse ai parenti dei futuri
pontefici esempio, affinchè non si abusassero
della lor grazia ed autorità. Il giovane
cardinale <i>Alfonso Caraffa</i>, siccome
innocente e dabbene, fu rimesso in libertà,
e solamente condannato a pagare
cento mila scudi per un preteso risarcimento
alla camera apostolica; e tal pena
fu anche dipoi mitigata. Ma in que' tempi
la gente accorta ben s'avvide che non
dal genio clemente di papa Pio era proceduta
sì rigorosa giustizia contra dei
Caraffeschi, ma sibbene dai segreti gagliardi
impulsi della corte di Spagna, a
cui per varii riguardi era molto tenuto lo
stesso pontefice.
</p>

<p>
Il cardinal Pallavicino, che meglio
degli altri pescò in questa materia, fece
conoscere a noi le arcane ruote di sì
strepitoso avvenimento. La politica più
fina del simulare e dissimulare fu osservata
assai familiare in <i>Filippo II re</i> di
Spagna. Gli stava sempre sul cuore quanto
aveano operato i Caraffi contra di lui,
e l'essersi eglino vantati di volergli torre
il regno di Napoli. Con tutto ciò non
lasciava di usar con loro delle grazie e
finezze; e in questi medesimi tempi
decretò al cardinale e al fratello delle
ricompense pel perduto ducato di Palliano.
Fu creduto da alcuni che sul principio
il papa, credendo il re ben affezionato
ai Caraffi, per quanto gliene diceva
l'ambasciatore di Spagna, li favorisse
anch'egli alla corte di Madrid; e che, all'incontro
il re, tenendo i Caraffi per protetti
dal papa, anch'egli s'inducesse a far
loro delle grazie. Ma ossia che tale inganno
cessasse, o che sempre in Ispagna
si lavorasse di finzione; la verità si è
che il re Cattolico segretamente maneggiò
<span class="pagenum" id="Page_688">[688]</span>
la rovina loro, e con forza spinse il
pontefice ad eseguir quello che il mansueto
animo d'esso papa non avrebbe
mai fatto. Il bello poi fu che sotto <i>papa
Pio V</i>, creatura di <i>Paolo IV</i>, per le istanze
di Antonio marchese di Montebello e
di Diomede Caraffi, l'uno fratello e l'altro
figlio dell'estinto duca di Palliano,
fu riveduta questa causa in Roma, e deciso
che non meno il cardinal Carlo che
esso duca di Palliano erano stati iniquamente
ed ingiustamente condannati; e
per prova di questo tagliata fu la testa
ad Alessandro Pallentieri, stato fabbricator
del processo contra d'essi Caraffeschi,
alla memoria de' quali e de' loro
eredi fu restituito l'onore e la buona
fama. E così vanno le vicende e peripezie
umane, regolate dalle diverse passioni
degli uomini. Noi dobbiamo augurarci
che sia esente da questi interni mantici
chi si mette a giudicar della vita, della
roba e dell'onore altrui; e che questi
tali, ad imitazione di Dio, più inclinino
alla clemenza che al rigore, se pure il bene
della repubblica non esige altrimenti.
</p>

<p>
Al pontefice <i>Pio IV</i> non restavano
nipoti maschi legittimi di sua famiglia,
perchè il <i>marchese di Marignano</i> suo fratello
niun d'essi avea lasciato; e sebben
v'era un di lui figlio naturale, appellato
Camillo, il papa parea che non se ne
prendesse gran cura. Rivolse dunque il
suo amore ai figli della sorella, cioè ai
conti Borromei, illustri e potenti signori,
che da gran tempo possedevano Arona,
ed assaissime altre terre e castella sul
lago Maggiore. Questi erano il <i>conte Federigo</i>
e <i>Carlo</i>, da lui promosso alla sacra
porpora. Avvezzi i Romani a mirare
quanto potesse il nepotismo ne' passati
pontefici, e come fosse divenuto, massimamente
in questi ultimi tempi, quasi il
principale impiego de' successori di san
Pietro l'innalzamento de' parenti a' gradi
principeschi; si aspettavano una simile
scena sotto Pio IV. Ma il buon pontefice,
che intendeva meglio d'alcuni suoi
predecessori l'importante uffizio della
<span class="pagenum" id="Page_689">[689]</span>
sublime sua dignità, si comportò con molta
moderazione nell'amore de' suoi, e nulla
operò che fosse soggetto alla giusta censura
dei saggi. Erasi molto prima trattato
il matrimonio di <i>Virginia</i> figlia del
<i>duca d'Urbino</i> col suddetto conte Federigo,
e questo si eseguì, con celebrarsi
suntuosissime nozze in Urbino e poscia
in Roma: il che riuscì di giubilo universale
del popolo. Maritò ancora <i>Camilla
Borromea</i> sorella di esso conte in <i>Cesare
duca di Guastalla, Ariano</i> e <i>Molfetta</i>,
figlio del fu don Ferrante Gonzaga, e
un'altra in Fabrizio Gesualdo figlio del
conte di Conza; e con ciò si raddoppiarono
le allegrezze in Roma. Specialmente
fece il pontefice comparire il suo amore
verso il <i>cardinale Carlo Borromeo</i> suo
nipote, a cui diede la carica di segretario
di Stato, e la legazion di Romagna e Bologna.
Ma questo nipote, ancorchè di soli
ventitrè anni (tanta era la sua prudenza,
tanta l'illibatezza de' suoi costumi) non serviva
che alla vera gloria del pupa, perchè
unicamente intento al bene della Chiesa
e del pubblico, e manteneva una scelta
famiglia di persone raccomandate dalla
virtù e dalla letteratura; di maniera che
col tempo fu chiamata la di lui casa un
seminario di cardinali e vescovi egregi.
Però al popolo romano, dopo essere stato
in tanta malinconia e tremore sotto il
tetro governo di Paolo IV, parea d'essere
rinato, trovandosi tutto in feste sotto il
dolce di Pio IV (a cui diceano che bene
stava il nome di Angelo), e regolato da
sì discreti e saggi ministri. Delle premure
di questo buon pontefice per rimettere
in piedi il da tanto tempo interrotto concilio
di Trento, parleremo all'anno seguente.
</p>

<p>
Compiè in quest'anno <i>Alfonso II duca</i>
di Ferrara il suo matrimonio con <i>donna
Lucrezia de Medici</i> figlia del <i>duca Cosimo</i>;
e questa principessa con suntuoso
accompagnamento di principi e nobili
fece l'entrata sua in Ferrara nel dì 17
di febbraio. Ma da quella città nel giorno
2 di settembre fece partenza la <i>duchessa
<span class="pagenum" id="Page_690">[690]</span>
Renea</i> figlia di <i>Lodovico XII re di Francia</i>
e madre di esso duca Alfonso. E il motivo
fu, perch'ella da gran tempo infetta
dell'eresia di Calvino, per quanto si facesse
e dicesse, non volle mai rimettersi
sul buon cammino. Quale ella andò, tale
anco morì: del che ho io sufficientemente
parlato nelle Antichità Estensi. Era venuto
di Fiandra nell'anno precedente
<i>Emmanuel Filiberto</i> duca di Savoia, a rallegrar
sè stesso e i suoi sudditi colla visita
degli Stati a lui restituiti da' Franzesi e
Spagnuoli. Fu in questi tempi ch'egli
istituì in Mondovì un'università per le
scienze, dove chiamò de' più accreditati
uomini dotti che s'avesse l'Italia. Trovavasi
questo principe sul fine di maggio
in Villafranca, quando Occhialì rinegato
calabrese, e famoso corsaro d'Algeri,
con una squadra di galeotte, dopo aver
saccheggiata Tagia e bruciata Roccabruna
del signor di Monaco, arrivò a Villafranca
stessa, e mise le sue genti a terra.
Spedì tosto il duca a Nizza per aver soccorso,
e intanto animosamente uscito
dalla terra co' suoi cortigiani con poco
più di trecento archibugieri inesperti,
raccolti in quel subitaneo bisogno, andò
contra de' Barbari. Ma non sì tosto furono
i suoi a fronte degli Algerini superiori
di gente, che, atterriti dal loro aspetto,
e dagli urli e gridi ne' quali proruppero,
diedero a gambe. Si trovò il duca
in pericolo della vita, o di restar prigione;
anzi v'ha chi scrive ch'egli fu preso,
ma che restò liberato da due suoi generosi
gentiluomini, con perdervi essi la
loro vita. Certo è che il duca si salvò
nella terra, inseguito sino alle porte di
essa da quegl'infedeli. Restarono uccisi
circa quaranta de' suoi soldati ed alcuni
gentiluomini di sua corte, ed altri fatti
prigioni, per riscattare i quali gli convenne
pagare dodici mila scudi. Il temerario
corsaro, prima di renderli, pretese
la grazia di poter inchinare la <i>duchessa</i>
figlia di <i>Francesco I re</i> di Francia. Bisognò
accordargliela. Ma la duchessa, con
comparire in sua vece la sua dama d'onore,
<span class="pagenum" id="Page_691">[691]</span>
ebbe la soddisfazione di punire in
tal maniera la temerità di costui.
</p>

<p>
Portossi in quest'anno a Roma <i>Cosimo
duca di Firenze</i> colla <i>duchessa</i> sua
moglie, e fu magnificamente alloggiato
nel palazzo pontifizio. Oltre agli altri
suoi affari, pei quali, e non per sola divozione,
imprese quel viaggio, ottenne
dal sommo pontefice di poter fondare
un ordine militare di cavalieri sotto il
nome di Santo Stefano, da cui non sono
esclusi i coniugati. Impetrò ancora che
<i>Paolo Giordano Orsino</i> genero suo fosse
creato duca di Bracciano. Giunse al fine
de' suoi giorni nel dì 25 di novembre in
Genova <i>Andrea Doria</i>, celebre per tante
sue buone qualità e viaggi di mare. Poco
gli mancava a compiere l'anno novantesimoquarto
di sua età. Prese la buona
gente per un presagio di questa perdita un
turbine terribile di venti che alquanti giorni
prima recò un'infinità di mali a quelle
riviere, portando via i tetti, atterrando
case e sradicando le più grosse quercie,
con istrage di molte persone e bestiami.
Troncò eziandio l'indiscreta morte nel
dì 5 di dicembre il filo della vita al giovinetto
re di Francia <i>Francesco II</i>, a cui
succedette <i>Carlo IX</i> suo fratello, ma in
età troppo tenera ed incapace di governo.
Che diavolerie, che confusioni e guerre
suscitasse da lì innanzi in quel regno la
crescente eresia di Calvino e l'ambizion
dei grandi, non appartiene all'assunto
mio narrarlo. Accennerò bensì, che, avendo
il famoso corsaro Dragut tolta,
alcuni anni prima, ai cavalieri di Malta
la città di Tripoli in Barberia, ed occupata
anche l'isola delle Gerbe, <i>Filippo II
re</i> di Spagna, mosso dalle preghiere del
gran mastro, e dal desiderio di togliere
a' Mori que' siti, siccome nidi ed asili
della lor pirateria, fin l'anno precedente
avea raunata una potente flotta con legni
e soldati presi da Milano, Genova,
Napoli e Sicilia. Ma questa da venti contrarii
trattenuta, non potè se non nel
febbraio di quest'anno far vela verso
Barberia. Da molti autori si trova descritta
<span class="pagenum" id="Page_692">[692]</span>
quell'impresa, ma impresa sommamente
sfortunata o per la poco buona
condotta de' capitani cristiani, o per la
contrarietà della stagione, o per la perniciosa
qualità di quel paese, mancante
d'acqua buona e provveduto di cattiva.
Presero i cristiani le Gerbe, ma cotanto
andarono temporeggiando, che in soccorso
de' Mori giunse la potente armata dei
Turchi; al cui arrivo atterriti e scompigliati
i cristiani, non attesero che a
salvarsi. Vennero in potere de' Musulmani
moltissime galee, migliaia di soldati
rimasero morti nelle navi, annegati
o schiavi, e il forte delle Gerbe fu forzato
a rendersi: disavventure tutte che
non poco afflissero specialmente chi avea
formate delle grandi speranze su
quell'armamento de' cristiani. Oltre a ciò
avvenutisi i corsari algerini in tre galee
del duca di Firenze, ne costrinsero due
a rompersi in Corsica, con restar preda
di quegl'infedeli.
</p>

<hr />
</div>

<div class="chapter">
<h2 class="hidden" id="MDLXI">MDLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Pio</span> IV papa 3.</td>
  </tr>
  <tr>
    <td><span class="smcap">Ferdinando</span> I imperadore 4.</td>
  </tr>
</table>

<p>
Aveano le guerre de' precedenti anni
fatto cessare il concilio generale di
Trento. Allorchè parea colla tregua dei
principi cristiani tornato il tempo di riaprirlo,
<i>Paolo IV</i> mostrò qualche velleità
di accudire a questo importantissimo
affare, ma con volere esso concilio in
Roma nella chiesa lateranense: il che
veniva a finire in non volerlo, stante
l'esigere i più de' principi cattolici un
luogo libero e fuori dello Stato ecclesiastico
per quella sacra assemblea. Sopravvennero
poi le brighe d'esso papa
Paolo con gli Spagnuoli, nè più si parlò,
vivente esso pontefice, di rimettere in
piedi il concilio. Seriamente, all'incontro,
vi pensò, appena eletto papa, lo zelante
<i>Pio IV</i>; e però nel precedente anno si
affaticò non poco, parte con efficaci lettere,
e parte per mezzo de' suoi ministri
per riunir gli animi de' potentati cattolici,
<span class="pagenum" id="Page_693">[693]</span>
affinchè concorressero coi lor prelati
al compimento di opera tanto necessaria
alla Chiesa di Dio. Trovò egli
concordi in questo desiderio i principi,
ma discordi nella determinazione
del luogo, proponendo essi altre città
invece di Trento. Il papa sempre insistendo
di rinovare il concilio in quella
città, dove era nato, finalmente nel dì 29
di novembre dell'anno precedente con
sua bolla ne intimò il riaprimento in
essa città di Trento, da farsi nel solenne
giorno di Pasqua del presente anno.
Dopo aver dunque nel dì 26 di febbraio
di quest'anno fatta la promozione
al cardinalato di alcuni degnissimi personaggi,
e specialmente di <i>Stanislao Osio</i>
e di <i>Girolamo Seripando</i>, nel dì 10 di
marzo destinò cinque legati che dovessero
presiedere al consiglio. Ma perchè
insorsero nuovi motivi di ritardo, e con
troppa lentezza comparivano a Trento i
vescovi; però fu necessario il differir
sino all'anno seguente la prima sessione.
</p>

<p>
Più che mai continuarono i corsari
africani ad insolentire contro le marine
d'Italia in quest'anno. Uscito da Tripoli
Dragut colle sue galeotte, avendo per
ispia inteso che sette galee fabbricate in
Sicilia, e cariche di molte merci, aveano
da passare a Napoli, si mise in aguato a
Lipari, e gli venne fatto di prenderle.
Grosso fu il bottino di robe e di persone
fra le quali si contarono due vescovi
siciliani che andavano al concilio, e
molti nobili, de' quali, chi potè, con esorbitanti
taglie si riscattò. Scorsero dipoi
que' Barbari per le riviere del mar
Tirreno, lasciando dappertutto memorie
della lor crudeltà, e menando via gran
quantità di schiavi cristiani. A cagion di
questi terribili insulti papa Pio IV, attento
al bene de' suoi sudditi, determinò
di rifare in certa maniera la città Leonina,
acciocchè in caso di bisogno avessero
i pontefici colla lor corte e prelatura
un luogo di salvezza. Cioè determinò
di mettere Borgo in fortezza, chiudendo
<span class="pagenum" id="Page_694">[694]</span>
in esso sito castello Sant'Angelo,
la basilica vaticana e il palazzo pontificio,
con tanto spazio, che, in occasion di difesa,
vi si potessero formare squadroni
di soldati colle loro ritirate. Nel dì 8 di
maggio andò lo stesso pontefice con solenne
accompagnamento di tutti i cardinali,
prelati e nobiltà a mettere la prima
pietra con varie medaglie d'oro e d'argento.
Avea dianzi nel dì 19 d'aprile
creato capitano generale della Chiesa il
<i>conte Federigo Borromeo</i> suo nipote, affinchè
secondo le occorrenze fosse pronto
alla difesa contro i nemici del nome cristiano.
Nè ciò bastando all'indefesso suo
genio pel pubblico bene, ordinò che si
riducessero in miglior forma le fortificazioni
de' porti di Civitavecchia e di
Ancona, sicchè potessero resistere alle
violenze inaspettate de' Turchi e de' corsari
di Barberia, che ogni dì più diventavano
rigogliosi, ed accrescevano il numero
delle lor vele. Attese ancora il
buon papa ad aggiugnere ornamenti alla
per altro bellissima città di Roma, con
tirare una nobile strada da Montecavallo
sino alle mura di Roma diritto ad una
porta, di belle fortezze fabbricata d'ordine
suo, ed appellata porta Pia. Rimodernò
eziandio la porta del Popolo con
bei travertini e colonne; e nel palazzo
vaticano e in Belvedere fece altre fabbriche,
e fra queste si contarono due
gran conserve d'acque verso levante, e
un magnifico cortile con iscalinate da
due bande ed ornamenti di singolar bellezza,
e un corridore e un fonte nel bosco
d'esso Belvedere. Fece anche finire
di stucchi e pitture la bella sala cominciata
da <i>Paolo III</i>, appellata la sala dei
re, ornando la loggia superiore del palazzo
con figure, e con farvi dipignere
la cosmografia in bei quadri. Sollecitò
ancora la fabbrica del suntuoso tempio
di San Pietro, cominciata da <i>papa Giulio
II</i>, e nella basilica lateranense fece
far sotto il tetto il soffitto, con parimente
applicarsi a tirare in Roma per via di
condotti l'acqua di Salone, ossia l'acqua
<span class="pagenum" id="Page_695">[695]</span>
Vergine. Queste erano le applicazioni
del pontefice, che sommamente rallegravano
il popolo romano, non omettendo
egli intanto ogni diligenza pel bene della
religione e della Chiesa.
</p>

<p>
Godevano in questi tempi gl'Italiani
il saporito frutto della pace, loro inviata
da Dio dopo il flagello di tante desolatrici
guerre. Regnava specialmente l'allegria
nella corte e città di Ferrara, dove <i>Alfonso
II duca</i> nel dì 2 di marzo diede al suo
popolo e alla copiosa foresteria, che vi
intervenne, un mirabil divertimento con
un torneo sì magnifico e d'invenzione
sì rara, chiamato il Castello di Gorgoferusa,
ed onorato dalla presenza di <i>Guglielmo
duca</i> di Mantova, che riscosse l'ammirazion
d'ognuno. E perciocchè nella
promozion suddetta, fatta dal papa nel
dì 26 di febbraio, anche a <i>don Luigi di
Este</i>, fratello del duca e vescovo di Ferrara,
fu conferita la sacra porpora, si
tenne corte bandita per tre giorni in
quella città, e poscia nel dì 27 di marzo
fu ivi dato anche un altro più suntuoso
spettacolo, intitolato il Monte di Feronia,
a cui intervenne <i>Francesco de Medici</i>
principe di Firenze. Sì vaghe furono le invenzioni
di que' pubblici giuochi, sì grande
la magnificenza degli abiti, del corteggio,
e tale la copia degli strumenti musicali
o guerrieri e delle macchine, e le
decorazioni del campo, che di sommo
piacere e stupore restò presa tutta la
gran folla degli spettatori, e ne corse la
fama per tutta Italia. Veggonsi cotali
feste descritte e date alle stampe. Ma si
cangiò presto l'allegria in duolo, perciocchè
nel dì 21 d'aprile fu rapita dalla
morte <i>Lucrezia de Medici duchessa</i> di
Ferrara, figlia del <i>duca Cosimo</i>. Nè molto
si stette a vedere risorgere la lite di precedenza
fra essi duchi di Ferrara e di
Firenze, la qual durò poi anni parecchi.
Era tornato, siccome dicemmo, a' suoi
Stati <i>Emmanuel Filiberto duca</i> di Savoia,
e siccome si avvicinava il tempo che gli
doveano essere restituite dai Franzesi le
città di Torino, Pinerolo, ed altre restate
<span class="pagenum" id="Page_696">[696]</span>
in loro mani, fece istanza perchè esaminassero
le pretensioni del re Cristianissimo
contro la casa di Savoia. Furono
sopra ciò tenute varie conferenze dai
ministri dell'una e dell'altra corte tanto
nell'anno precedente, che nel presente,
senza apparire che alcuna delle parti
cedesse. Misero ancora i Franzesi in
campo la difficoltà di rendere quelle
piazze al duca, per non essere il re loro
in età legittima; e il parlamento di Parigi
eccitava anch'esso dubbii maggiori. Seguì
poi, siccome diremo, lo scioglimento di
queste controversie nell'anno seguente.
Ardeva intanto, per le discordie e guerre
fra i cattolici ed ugonotti, tutta la Francia,
le cui sciagure chiunque brama di
intendere, ha da ricorrere agli storici
particolari di quel regno, e specialmente
al nostro Davila. Riuscì quest'anno dannoso
a Napoli e Sicilia, non solo per le
prede ivi fatte dai corsari africani, ma
ancora per varii tremuoti che atterrarono
gran copia di fabbriche colla morte di
più centinaia di persone. Le istanze fatte
al tribunale cesareo da <i>Alfonso marchese
del Carretto</i> contra de' Genovesi, che gli
aveano occupato il marchesato del Finale,
produssero una sentenza, per cui furono
essi condannati alla restituzion dello
spoglio coi frutti, danni e spese della lite.
I Genovesi, che trovavano molto comodo
ai loro interessi il possesso del Finale,
maltrattarono non solo il messo che
andò ad intimar loro quella sentenza,
ma anche un feciale che fu poi spedito
dall'<i>Augusto Ferdinando</i>, per denunziar
loro il bando dell'Imperio, se senza dilazione
non restituivano il marchesato,
colla piena esecuzion della sentenza. Ciò
che ne avvenisse, si dirà all'anno 1563.
</p>

<hr />
</div>

<div class="chapter">
<h2 class="hidden" id="MDLXII">MDLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Pio IV</span> papa 4.</td>
  </tr>
  <tr>
    <td><span class="smcap">Ferdinando I</span> imperadore 5.</td>
  </tr>
</table>

<p>
Rallegrossi la Chiesa di Dio nel presente
anno, perchè nel dì 18 di gennaio
si riassunse in Trento il concilio generale,
<span class="pagenum" id="Page_697">[697]</span>
e si celebrò la prima sessione, ossia
la diecisettesima in riguardo alle altre
degli anni addietro. Contaronsi di quella
sacra assemblea, oltre ai cinque cardinali
legati della santa Sede, due altri cardinali
cioè quel di <i>Lorena</i> e il <i>Madruccio</i>,
tre patriarchi, venticinque arcivescovi,
centosessanta vescovi, sette abbati, sette
generali d'ordini religiosi, e più di cento
teologi, scelti dai regni del Cattolicismo.
E dipoi v'intervennero in varii tempi
anche gli oratori dell'imperadore, del
re di Francia, Spagna, Portogallo, Ungheria
e Boemia, Polonia, Venezia, e d'altri
duchi e principi. <i>Guglielmo duca</i> di Mantova
vi fu nel principio in persona. Pertanto
si continuarono quivi le sessioni si
per lo stabilimento dei dommi, che per
la riforma della Chiesa. Teneva questo
grande affare non meno occupati i padri
del concilio, che lo stesso papa e tutta la
corte romana; nè dimenticò il pontefice
d'invitare ad esso concilio anche i patriarchi
e vescovi scismatici dell'Oriente.
Venne infatti circa il mese di maggio a
Roma <i>Abdisù patriarca</i> de' Soriani, uomo
assai dotto, che rendè ubbidienza al romano
pontefice, con accettare tutti i
concilii generali venerati dalla Chiesa
romana, e i decreti del presente tridentino,
e col promettere di fare il possibile
di trarre i suoi metropolitani e vescovi
all'unione colla Sede apostolica.
Ma la comparsa di questo patriarca finì,
secondo il solito, in una pace di commedia
fra la santa romana Chiesa e gli scismatici
soriani. Il povero patriarca, il
quale è da credere che parlasse di cuore,
con assai regali e rifacimento di quanto
gli aveano tolto i Turchi nel venire a
Roma, se ne tornò contento in Soria;
ma come prima continuarono que' cristiani
a sostener i loro errori e la separazione
dalla Chiesa romana. Crescevano
intanto i guai della Francia per la detestabil
ribellione e guerra mossa contro il
<i>re Carlo IX</i> dagli eretici calvinisti, chiamati
ugonotti; e con ciò crebbe anche
al re il bisogno di soccorsi. Non mancarono
<span class="pagenum" id="Page_698">[698]</span>
il papa ed ancora il re di Spagna
di mandarne, e specialmente esso re
Cattolico esibì al re cognato dodici mila
fanti e tre mila cavalli; ma i Franzesi
non accettarono se non tre mila d'essi
fanti ed altrettanti Italiani. Grosse somme
ancora di denaro furono inviate al re
Cristianissimo dai Veneziani e dai duchi
di Ferrara e Firenze. A questi aiuti fu
in parte attribuita la insigne vittoria che
verso il fine del presente anno riportarono
l'armi cattoliche contro degli ugonotti,
benchè la medesima costasse ben
caro ai vincitori stessi. Fa qui lo storico
e vescovo Belcaire un epifonema, riconoscendo
l'origine di tanti mali dallo
orgoglio degli eretici, dalla negligenza,
dall'avarizia e dai disordinati costumi
dei precedenti pastori della Chiesa di
Dio, che aveano offuscata la vera pietà,
e dato campo agli eresiarchi di declamar
cotanto contra di noi.
</p>

<p>
Queste calamità e necessità della
Francia quelle furono che più d'ogni
altra ragione indussero il re Carlo e i
suoi ministri a sacrificare infine le lor
pretensioni in favore di <i>Emmanuel Filiberto
duca</i> di Savoia. Dall'un canto abbisognavano
del di lui aiuto; dall'altro
poteano temere ch'egli, perduta la pazienza,
diventasse lor nemico, ed accrescesse
le forze ai congiurati contra della
corona. Il perchè si venne ad un accordo,
per cui il re Cristianissimo convenne
di rilasciare al duca Torino, Civasco,
Chieri e Villanuova di Asti; e che il duca
rilascerebbe al re possesso di Pinerolo,
di Savigliano e della Perosa, ed inoltre
procurerebbe di somministrare in servigio
di sua maestà mille fanti e trecento
cavalli pagati, con altri capitoli ch'io
tralascio. Fece quanto potè il maresciallo
di Bordiglione per impedire, o almeno per
differire l'esecuzion di questo trattato
ch'egli chiamava troppo pregiudiziale al
re, quasichè fortissime, anzi chiare ragioni
non assistessero il duca contra
l'invasion de' suoi Stati fatta da' Franzesi.
Tuttavia nel dicembre di quest'anno
<span class="pagenum" id="Page_699">[699]</span>
si vide rimesso il duca in possesso di Torino
e degli altri suddetti luoghi: il che
riuscì d'inestimabil consolazione a quel
principe e a' sudditi suoi. Un altro avvenimento
anche di maggior allegrezza
per la real casa di Savoia era stato
l'avere la <i>duchessa Margherita</i> nel dì 12
di gennaio di quest'anno dato alla luce
un principino, a cui fu posto il nome di
<i>Carlo Emmanuele</i>, unico frutto del loro
matrimonio, tale nondimeno, che noi a
suo tempo il vedremo sorpassare la
gloria di tutti i suoi antenati. Non fu già
favorevole il presente anno alla casa de
Medici, anzi al resto dell'Italia. Imperocchè,
oltre ad una siccità inudita, essendovi
stati luoghi che per sette mesi non seppero
cosa fosse pioggia, il che produsse
non lieve penuria de' viveri, nell'ottobre
e novembre cominciò a scorrere per Italia
un malore di qualità epidemiale, passando
da una città nell'altra, con infermarsi
la maggior parte delle persone, e
seguirne la morte d'assaissime per ogni
città, e massimamente in Napoli, dove
intorno a venti mila persone cessarono
di vivere. La stessa febbre micidiale (a
cui poi fu dato il nome del Castrone)
in altri tempi si è fatta sentire all'Italia,
e a' nostri di imperversò qui non poco,
correndo l'anno 1730, andando anche
allora gradatamente di città in città.
</p>

<p>
Ora il <i>duca Cosimo</i>, che in tutte le
guise si studiava di far comparire la sua
divozione ed attaccamento alla corona
di Spagna, mandò in quest'anno con pomposo
accompagnamento <i>don Francesco</i>
suo primogenito a Madrid, acciocchè ivi
soggiornasse, e facesse la corte a quel
gran monarca. Ma eccoti nel novembre
di quest'anno, per cagion della suddetta,
oppur d'altra maligna influenza, cader
malato il <i>cardinale Giovanni</i> di età di diecinove
anni, e <i>don Garzia</i> di minore età,
amendue figliuoli del suddetto duca, e
giovanetti di generosa indole e di rara
espettazione, e l'un dietro all'altro essere
rapiti dal mondo. Voce nondimeno
comune allora fu, che, odiandosi fra loro
<span class="pagenum" id="Page_700">[700]</span>
questi due fratelli, don Garzia in una
caccia uccidesse il cardinale, senza esser
veduto da alcuno. Avvisatone Cosimo,
fece segretamente portare il cadavero in
una stanza, e colà chiamò Garzia, immaginandolo
autore di quell'eccesso. Arrivato
ch'egli fu, cominciò il sangue dello
estinto a bollire e ad uscir della ferita.
Allora Cosimo, dando nelle furie, presa
la spada di Garzia, colle sue proprie mani
l'uccise, facendo poi correr voce che
amendue fossero morti di malattia. Se
questa sia verità o bugia, nol so io dire.
Ben so, che trafitta dalla perdita di così
cari germogli, <i>donna Leonora di Toledo</i>
lor madre, e soccombendo al dolore, anch'ella
terminò fra poco i suoi giorni:
donna che col suo consiglio e giudizio
avea, per comun sentimento, contribuito
non poco alla felicità del marito. Ebbe
bisogno Cosimo della sua virtù per poter
resistere all'urto di siffatte traversie; e
il pontefice <i>Pio IV</i>, per consolarlo, creò
poscia cardinale nel giorno 6 di gennaio
dell'anno seguente, <i>Ferdinando</i> altro di
lui figliuolo, tutto che appena giunto alla
età di quattordici anni. Ma non andò
senza affanni lo stesso pontefice nell'anno
presente. Grande era l'amore ch'egli
portava a due suoi nipoti Borromei, cioè
al <i>conte Federigo</i> e al <i>cardinal Carlo</i>, e
sel meritavano essi per le loro virtù. Ad
istanza del re Cattolico, avea il papa restituito
a <i>Marcantonio Colonna</i> tutte le
terre a lui tolte dal pontefice predecessore,
e in tale occasione data in moglie
al figlio di Colonna una sorella dei suddetto
conte Federigo. All'incontro, il re,
per non lasciarsi vincere in generosità,
avea donato al conte Federigo il marchesato
ossia ducato d'Oira nel regno di
Napoli, ricaduto alla corte, con assegnargli
anche una pensione annua di alcune
migliaia di scudi sopra la gabella della
seta di Calabria, con altre promesse; e
similmente un'altra pensione di dodici
mila scudi al cardinal Carlo di lui fratello
sopra l'arcivescovato di Toledo. Ma
preso nel novembre esso conte Federigo
<span class="pagenum" id="Page_701">[701]</span>
da quella infermità che dicemmo diffusa
per l'Italia, terminò la carriera del viver
suo con molto dolore del papa, che vide
sfasciati in un momento i suoi disegni
dalla volubilità delle cose umane. Servì
la perdita del giovane fratello al cardinal
Carlo per maggiormente mettersi nella
via de' santi. Attese in quest'anno l'<i>imperador
Ferdinando</i> a stabilire il figlio
<i>Massimiliano</i> nella succession de' regni
e della dignità sua. Il fece coronare re di
Boemia, e poscia nella dieta degli elettori
in Francoforte ottenne che fosse nel
dì 25 d'ottobre proclamato re de' Romani.
La sua coronazione venne poi solennizzata
nel dì 30 di novembre, e fu
anche nell'anno seguente a lui conferita
la corona del regno d'Ungheria. Erano
intanto occupati i pensieri di papa Pio IV
dalla grand'opera del concilio di Trento,
che proseguiva con vigore, ma insieme
con continui dibattimenti per le precedenze
degli ambasciatori spediti colà dai
re e principi seguaci della Chiesa cattolica.
Con tutto ciò, non lasciava egli di
accudire a migliorare il governo di Roma,
con avere specialmente in quest'anno
regolata la forma de' giudizii, affinchè non
si tirassero troppo in lungo le liti. Riformò
ancora la corte, la sacra penitenzieria
e i notai della camera apostolica, e
pubblicò anche una riforma intorno al
conclave. Erano restate guaste dall'antichità
le celebri terme di Diocleziano imperadore.
Egli le convertì in una chiesa
e monastero, e ne diede il possesso ai
monaci certosini. Ordinò ancora che i
titoli delle chiese e diaconie assegnati ai
cardinali, giacchè per la vecchiaia non
meno, che per la negligenza dei precedenti
porporati, erano andati in rovina,
si riparassero: cose tutte che renderono
sempre più glorioso il di lui pontificato.
</p>

<p>
<span class="pagenum" id="Page_702">[702]</span>
</p>

<hr />
</div>

<div class="chapter">
<h2 class="hidden" id="MDLXIII">MDLXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Pio IV</span> papa 5.</td>
  </tr>
  <tr>
    <td><span class="smcap">Ferdinando I</span> imperadore 6.</td>
  </tr>
</table>

<p>
Gran dispute e dissensioni, sì di precedenza
che di riforma, occorsero in
quest'anno nel concilio di Trento, mosse
in parte dall'oratore spagnuolo, dai Franzesi
e dagl'imperiali, che tennero in
qualche inazione que' padri. Colla pazienza
nondimeno e colle buone maniere dei
cardinali legati tutto si andò superando.
Ma nel dì 2 di marzo restò conturbata
tutta la sacra assemblea per la morte di
<i>Ercole cardinal Gonzaga</i>, a cui tenne dietro
nel dì 17 dello stesso mese il <i>cardinal
Girolamo Seripando</i>. Erano amendue
legati <i>a latere</i> del papa, e personaggi per
la pietà, per la dottrina e per la prudenza
di un merito incomparabile. In luogo
d'essi spedì il pontefice da Roma due altri
insigni porporati, cioè <i>Giovanni Morone</i>
Milanese, che vedemmo sì maltrattato
da papa Paolo IV, e <i>Bernardo Navagero</i>
Veneziano. Continuarono anche dipoi
i contrasti dalla parte de' Franzesi e
dell'imperadore. Pure col divino aiuto
proseguì vigorosamente il concilio, e più
che mai si stesero decreti riguardanti il
dogma egualmente che la disciplina ecclesiastica.
Per tanta dimora in Trento erano
per la maggior parte stanchi i padri.
Intervennero allora altri motivi, per li
quali nel mese di novembre si cominciò
a trattare di terminar quella gran funzione:
al che si trovarono ripugnanti gli
Spagnuoli. Ma, venuto avviso che sul fine
di novembre era stato preso il sommo
pontefice da un pericoloso accidente, per
cui si dubitava di sua vita, tale scompiglio
entrò per questo in quella sacra adunanza,
che l'ambasciatore del re Cattolico
si diede per vinto, e consentì che si
proponesse il fine del concilio. Tornò il
papa da lì a non molto a goder buona
sanità. Ora, dopo avere il consesso dei
padri smaltiti con indicibil diligenza varii
punti di dogma e di riforma che restavano
<span class="pagenum" id="Page_703">[703]</span>
a farsi, nella sessione ventesima quinta
ebbe fine nel dì 4 di dicembre il sacrosanto
concilio di Trento: concilio a cui
intervennero i più dotti vescovi e teologi
di tutti i regni cattolici, e che superò tutti
gli altri precedenti per l'ampia esposizione
della dottrina della vera Chiesa, e per
la correzione e riforma di assaissimi
punti spettanti alla disciplina ecclesiastica.
Tanti abusi che da lì innanzi cessarono,
tanta emendazione e mutazion di costumi
nell'uno e nell'altro clero, e il
presente bell'aspetto della Chiesa di Dio
tanto ne' pastori di sublime grado che
dell'ordine inferiore, troppo diverso da
quello in cui si trovava essa Chiesa allorchè
Dio permise la nascita di tante eresie
nel Settentrione per gastigo nostro, e
molto più per gastigo di chi si ribellò alla
religione dei suoi maggiori: tutto questo
lo dobbiamo riconoscere da quel benedetto
concilio, che poi fu solennemente
confermato dal romano pontefice, ed accettato,
almeno per quello che appartiene
ai dogmi, da tutta l'universalità dei cattolici.
Misericordia di Dio fu ancora, che
in tal congiuntura sedesse nella cattedra
di San Pietro un pontefice di buona volontà,
e che i grandi affari della santa
Sede fossero principalmente appoggiati
alla mente diritta, all'indefesso zelo e alla
pietà singolare del <i>cardinal Carlo Borromeo</i>,
primo ministro della sacra corte,
che a gloria di Dio e a benefizio della repubblica
cristiana trasse a fine quella memoranda
impresa. Fu egli anche il primo
a dar buon esempio agli altri, con severamente
riformare la propria corte. Erano
stati inviati ad esso concilio anche i
protestanti. Niun d'essi vi volle intervenire,
perchè avrebbero preteso di dare, e
non già di ricevere la legge. Però prima
di quest'anno, e molto più dappoi, si scatenarono
con varii libri contra del concilio
suddetto, vendicandosi in quella maniera
che poterono degli anatemi contro
di lor proferiti. Ma è da sperare nella
clemenza di Dio che verrà un dì in cui
si saneran queste piaghe. E certamente
<span class="pagenum" id="Page_704">[704]</span>
questo ha da essere uno dei desiderii di
chiunque, sia cattolico, sia di altra credenza,
purchè professi la santa religione
di Gesù Cristo, condannatrice degli
scismi.
</p>

<p>
In quest'anno ancora grave danno
risentirono le marine dell'Italia dai corsari
barbareschi, e specialmente quelle di
Napoli. Dragut Rais, fuggito dall'assedio
di Orano, comparve colà con tutte le sue
forze, e gli riuscì di prendere sei legni
cristiani che s'erano spiccati da quel
porto col carico di molta gente e merci.
Ad uno d'essi il disperato capitano Vincenzo
di Pasquale Raguseo diede il fuoco,
mandando in aria e in acqua tutte le robe
e famiglie che quivi si trovavano. Dragut
per tale risoluzione gli fece poi tagliare
la testa. Era, dissi, stato ne' giorni addietro
assediato fieramente Orano dai Mori,
al soccorso della qual fortezza accorsero
anche le galee di Napoli; e ben sapea
Dragut che Napoli si trovava allora senza
galee da difesa. Il perchè l'orgoglioso
Barbaro giunse fin sotto Chiaia con isperanza
di coglier ivi la marchesa del Vasto,
la quale per buona fortuna non vi si
trovò, e però solamente fece schiavi alquanti
cristiani, che il vicerè da lì a poco
riscattò. Alle coste eziandio della Puglia,
dell'Abbruzzo e del Genovesato fecero
questi masnadieri delle aspre visite. Grandi
perciò erano i lamenti dei popoli; ma
niun provvedeva, eccettochè i cavalieri di
Malta, i quali sempre in corso recarono
bensì non pochi danni alle terre de' Turchi,
ma senza sollievo di quelle de' cristiani.
Dalle civili guerre fu in quest'anno
parimente lacerata la Francia, dove gli
inquieti e perfidi ugonotti fecero assassinare
ed uccidere il valoroso <i>duca di Guisa</i>,
capo della parte dei cattolici. In Ispagna,
giacchè il <i>re Filippo II</i> non poteva
aver successione dalla nuova sua moglie,
sorella del re di Francia, ed era per altra
parte malissimo contento dell'unico
suo figlio <i>don Carlo</i>, giovane di cervello
torbido, egli desiderò che <i>Massimiliano
II re</i> de' Romani suo cugino inviasse
<span class="pagenum" id="Page_705">[705]</span>
alla corte di Madrid i di lui due figli <i>Ridolfo</i>
ed <i>Ernesto</i> arciduchi, acciocchè apprendessero
i costumi degli Spagnuoli, e
per ogni bisogno potessero sostenere la
casa d'Austria nella monarchia di Spagna.
Passarono questi due principi verso
il fine dell'anno per Milano, e andarono
dipoi ad imbarcarsi a Nizza, con ricevere
dappertutto distinti onori.
</p>

<p>
Ad essa città di Milano tentò in questo
anno il re Cattolico di fare un regalo,
col volere introdurre colà l'inquisizione
all'uso di Spagna. Contuttochè la maggior
parte de' cardinali ripugnasse a tal
novità, pure il papa, a cui premeva di
non disgustare un sì potente re, si lasciò
vincere, e condiscese a siffatta istanza.
Esposta dal <i>duca di Sessa</i> governatore ai
Milanesi la volontà reale, gran commozione
si svegliò nella nobiltà del pari che
ne' popolari, assai informati dell'odiatissimo
rigore dell'inquisizion di Spagna, e
come sotto colore di punir le colpe di chi
era miscredente nella fede, per altri delitti
ancora, o veri o pretesi, si facevano
segrete giustizie o vendette a piacimento
del principe. Però tutti animosamente risposero
d'essere buoni cattolici, e non
trovarsi fra loro Ebrei finti cristiani,
come in Ispagna; nè esservi motivo alcuno
di mutar l'ordine già prescritto e
discreto di quel tribunale in Italia, e che
perciò non comporterebbono una sì esorbitante
gravezza. Poco mancò che non si
venisse ad una sollevazione, e non si rinovasse
la scena succeduta negli anni
addietro per questo medesimo tentativo
in Napoli. Il saggio governatore, veggendo
gli animi sì mal disposti, calmò con
buone parole il lor movimento, e promise
di scrivere in favore di essi al pontefice
e al re. Così fece egli, nè più si parlò
di questo affare. Per simili sospetti
sorse ancora nell'anno seguente non lieve
alterazione nel popolo di Napoli, troppo
alieno dall'ammettere anche la sola
ordinaria inquisizione che si pratica in
tante città d'Italia per unico bene della
religione. Erasi da qualche tempo costituito
<span class="pagenum" id="Page_706">[706]</span>
capo di banditi nella Calabria un
certo Marco da Cotrone; e concorrendo
a costui la feccia di tutti i malviventi, arrivò
la sua baldanza a prendere titolo di
re, onde era comunemente appellato il
re Marcone. Infestava egli tutte le strade,
spogliava i passaggieri, metteva in contribuzione
le ville, vendeva anche i poveri
cristiani ai corsari barbareschi. Spedì il
vicerè di Napoli contra di quegli assassini
alcune compagnie di Spagnuoli che vi rimasero
o morti o prigioni. Fu d'uopo di
inviarvi dipoi circa due mila fanti e cavalli
sotto il comando di Fabrizio Pignatelli
marchese di Cerchiero, la cui industria
seppe sparpagliare e poi ridurre a
nulla quella ciurma di malandrini. Tornò
in quest'anno dalla corte di Madrid a
Firenze <i>don Francesco</i> primogenito del
<i>duca Cosimo</i>. Irritato l'<i>imperador Ferdinando</i>
dello sprezzo fin qui mostrato dai
Genovesi della sua sentenza nella causa
del Finale, pubblicò in quest'anno un
duro decreto contra di quella repubblica,
la quale perciò ricorse al re di Spagna
per placarlo. Durarono poi le dissensioni
de' Finalini, finchè nel 1571 il <i>duca d'Albuquerque</i>
governator di Milano, andò a
mettere presidio spagnuolo nel Finale,
terra che fu poi nell'anno 1598 venduta
dal <i>marchese Andrea Sforza</i>, ultimo di
quella linea, al <i>re Filippo II</i>, il cui successore
<i>Filippo III</i> nell'anno 1619 ne ottenne
l'investitura dall'<i>imperadore Mattias</i>.
</p>

<hr />
</div>

<div class="chapter">
<h2 class="hidden" id="MDLXIV">MDLXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXIV</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Pio IV</span> papa 6.</td>
  </tr>
  <tr>
    <td><span class="smcap">Massimiliano II</span> imperad. 1.</td>
  </tr>
</table>

<p>
Non tardò il pontefice <i>Pio IV</i> a far
conoscere il suo zelo per l'esecuzione
dei decreti del concilio di Trento. Gravissimi
disordini erano proceduti in addietro
dall'assenza de' vescovi dalle loro
diocesi, e s'era anche disputato forte in
esso concilio se la residenza de' pastori
fosse di gius divino, con riconoscerne almeno
la somma importanza. Molti di essi
vescovi se ne stavano in Roma impiegati
<span class="pagenum" id="Page_707">[707]</span>
in varii uffizii, ed assaissimi altri nelle
corti dei principi, intenti ai proprii vantaggi,
e poco o nulla a quel delle lor
chiese. Costrinse il papa gli abitanti in
Roma a tornarsene alle lor greggie; e
chi avea più d'un vescovato, fu obbligato
a contentarsi d'un solo: dal che
seguì una gran mutazione in Roma. Cominciossi
ancora a procedere con posatezza
nell'elezione de' vescovi, scegliendosi
que' soli che aveano per sè la raccomandazion
de' buoni costumi e del
sapere: tutte provvisioni che riaccesero
fra' popoli l'ardore della religione, e
fecero a poco a poco cessare la depravazion
de' costumi non solo nel clero,
ma anche ne' secolari. Al che parimente
non poco contribuirono colle lor fatiche
ed esempli i nuovi ordini religiosi dei
Teatini, Gesuiti, e la congregazion dello
Oratorio di San Filippo Neri, che in questi
tempi cominciò a fiorire. E perciocchè
nel concilio suddetto era stata decretata
l'erezion de' seminarii de' cherici, il
pontefice ordinò la fabbrica del seminario
romano che riuscì ben riguardevole,
e ne diede poi la cura ai padri della
compagnia di Gesù. Donò anche generosamente
alla repubblica di Venezia il
palazzo di San Marco, già fabricato in
Roma da <i>papa Paolo II</i>. Ma una disgustosissima
briga tormentò in quest'anno
esso pontefice; imperciocchè, nata nel
precedente una gravissima gara fra i
ministri di Francia e Spagna a cagion
della precedenza, per cui anche nel concilio
di Trento s'era caldamente disputato,
il papa non osava decidere, conoscendo
inevitabil cosa che la decisione si
tirerebbe dietro la nimicizia di chi restava
al di sotto, laddove egli desiderava
di star bene con tutti. Furono perciò
presi varii spedienti, ma niun d'essi
piacendo alla corte di Francia, anzi facendo
il re Cristianissimo aspre doglianze
e minaccie, papa Pio al riflettere
che in tempi tanto pericolosi, ne' quali
avea tanta forza ed anche fortuna in
Francia il partito de' calvinisti, non conveniva
<span class="pagenum" id="Page_708">[708]</span>
esacerbar quella corona: si dichiarò
in favore dell'ambasciator franzese.
E tanto più prese animo a far
questo passo, perchè l'aveano prevenuto
i Veneziani, e si dovea sperare che il
piissimo animo di <i>Filippo II</i>, considerate
le circostanze presenti, troverebbe non
ingiusto il procedere della corte di Roma,
siccome infatti avvenne.
</p>

<p>
Giunse in quest'anno a morte nel
dì 25 di luglio dopo lunga malattia <i>Ferdinando
I imperatore</i>, principe sommamente
pio, e lodatissimo per le sue gloriose
azioni. Ebbe per successore nella
augustal dignità <i>Massimiliano II</i> suo figlio,
già re de' Romani, d'Ungheria e
Boemia, a cui tosto con rompere la tregua
precedente, mosse guerra il vaivoda
di Transilvania, assistito da' Turchi.
Grande armamento di galee e navi fatto
fu nel presente anno per ordine del re
Cattolico in Napoli, Sicilia e Genova.
Come una spina negli occhi stava ad
esso re il Pegnon, cioè il sasso di Velez,
scoglio altissimo nelle coste di Barberia,
verso lo stretto di Gibilterra, su cui
stando alla vedetta i corsari africani, e
scoprendo da lungi i legni cristiani che
uscivano de' porti di Spagna, o altrimenti
veleggiavano pel Mediterraneo,
erano pronti colle loro fuste e galeotte
per volare ad assalirli e predarli. Dato
fu il comando di quella flotta a <i>don Garzia
di Toledo</i>, figlio del fu vicerè di Napoli.
Vi concorsero la galee di Malta, di
Firenze, di Savoia, di Portogallo, talchè
l'armata arrivò ad ottantasette galee,
oltre a una gran quantità di legni da
carico, galeotte ed altre vele minori. Sul
fine d'agosto giunse al suddetto Pegnone
questo potente sforzo de' cristiani, e in
poco tempo s'insignorì di quel posto,
dove poi furono lasciati di presidio ottocento
fanti. Fece nel mese di giugno del
presente anno una rara risoluzione <i>Cosimo
duca di Firenze</i>. Alcuni incomodi
di sanità aveva egli patito, e però sì per
proprio sollievo, come per addestrare il
principe <i>don Francesco</i> suo primogenito
<span class="pagenum" id="Page_709">[709]</span>
al maneggio degli affari, cedette a lui il
governo degli Stati. Era allora il principe
in età di ventiquattro anni, e la
prudenza ed attività sua l'aveano già
fatto conoscere per abilissimo a questo
peso. Riservò a sè Cosimo il titolo e la
dignità ducale, e da lì innanzi si ridusse
come ad una vita privata, prendendo
diletto delle ville e de' luoghi solitarii.
Gran ribellione intanto bolliva in Corsica,
dove que' popoli si mostravano mal
soddisfatti del governo de' Genovesi, come
ancora è avvenuto, e più strepitosamente,
di nuovo a' dì nostri. Capo dei
ribelli era un Sampiero, uomo fiero di
quella nazione, il quale ancorchè avesse
messo in rotta tre mila soldati genovesi
spediti contro di lui, pure perchè gli
mancavano le forze da tentar cose maggiori
da per sè, fece almeno quanto potè
per muovere qualche principe che assumesse
l'acquisto di quell'isola, ma senza
trovarne alcuno. Tanto innanzi andò
quell'izza, che protestarono que' sollevati
di volersi piuttosto dare a' Turchi,
che tornare all'ubbidienza della repubblica
di Genova: precipitoso consiglio
che si è fatto udire anche ne' tempi nostri.
In mano d'essi Genovesi restavano
le principali fortezze, e riuscì loro di
ripigliar Portovecchio coll'aiuto dell'armata
spagnuola che ritornava dalla conquista
del Pegnone.
</p>

<hr />
</div>

<div class="chapter">
<h2 class="hidden" id="MDLXV">MDLXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXV</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Pio IV</span> papa 7.</td>
  </tr>
  <tr>
    <td><span class="smcap">Massimiliano II</span> imperad. 2.</td>
  </tr>
</table>

<p>
Avvenimento sopra modo strano
parve l'essersi nel gennaio di quest'anno
scoperta una congiura contra del pontefice
<i>Pio IV</i>, il quale mansueto e clemente,
non odio, ma amore cercava pur
di riscuotere da ognuno; nè certamente
alcun danno o dispiacere avea recato a
chi meditò di torre a lui la vita. Fu essa
cospirazione tramata da Benedetto Accolti,
figlio del fu <i>cardinale Accolti</i>, ed in
essa concorsero il conte Antonio Canossa,
<span class="pagenum" id="Page_710">[710]</span>
Taddeo Manfredi, il cavalier Pelliccioni,
Prospero Pittorio ed altri, tutti
gente di mala vita, e gente fanatica, come
dai fatti apparve. Fu creduto che
l'Accolti, coll'essere stato a Ginevra,
avesse ivi bevuto non solamente il veleno
dell'empie opinioni, ma eziandio le fantastiche
immaginazioni ch'egli ebbe forza
d'imprimere ne' complici suoi. Cioè, diceva
egli, che ucciso il presente papa, ne
avea da venire un altro divino, santo ed
angelico, il quale sarebbe monarca di
tutto il mondo. E buon per costoro, perchè
bel premio aveano da riportare di
sì orrido fatto. Al conte Antonio dovea
toccare il dominio di Pavia; quel di
Cremona al Manfredi; al Pelliccioni
quello della città dell'Aquila; e così altre
signorie agli altri. Per conoscere
meglio l'illusione e leggierezza delle lor
teste, basterà sapere che si prepararono
al misfatto colla confession de' lor peccati,
tacendo nulla di meno l'empio sacrilegio
ed omicidio che disegnavano di
commettere. Fissato il giorno, si presentò
una mattina ai piedi del pontefice
l'Accolti col pugnale preparato all'impresa;
ma sorpreso da timore, nulla ne
fece. Nata perciò lite fra i congiurati, il
Pelliccioni, per salvar la vita, andò a rivelare
il già fatto concerto. Tutti furono
presi; e per quanto coi tormenti e colle
lusinghe si procurasse di trar loro di
bocca chi gli avesse sedotti ed incitati a
sì esecranda azione, nulla si potè ricavarne,
se non che l'Accolti sosteneva di
aver di ciò parlato cogli angeli, i quali
certamente non doveano essere di quei
del paradiso. Furono costoro pubblicamente
tormentati per la città, e poi tolti
dal mondo. L'Accolti, sempre ridendo
fra i tormenti, assai dimostrò che si trattava
di gente che avea leso il cervello,
e forse meritava più la carità d'esser
tenuta incatenata in uno spedale, che il
rigore di un capestro. Per assicurarsi
non di meno il papa da altri simili insulti,
destinò al palazzo papale la guardia
di cento archibusieri. Confermò parimente
<span class="pagenum" id="Page_711">[711]</span>
l'ordine da lui fatto nel 1562,
che non dovessero godere franchigia i
palazzi dei cardinali, nè degli ambasciatori
de' principi, affinchè non servissero
di rifugio a' malviventi. Proibì poscia
sotto varie pene ai nunzii pontifizii di
procacciarsi lettere di raccomandazione
dai principi, o di valersi di quelle che
essi spontaneamente esibissero. Fece
inoltre nel dì 11 di marzo la promozione
di molti cardinali, la maggior parte
persone di gran merito, e contossi fra
esse <i>Ugo Boncompagno</i> vescovo di Bologna,
che fu poi Gregorio XIII.
</p>

<p>
Gran terrore, massimamente all'Italia,
diede in quest'anno il tuttavia vivente
e feroce sultano dei Turchi Solimano.
Si rodeva egli da molto tempo le
dita per li continui insulti che faceano
alle sue navi e terre i cavalieri gerosolimitani
di San Giovanni, chiamati gli Ospitalarii;
però venne alla determinazione
di levar loro l'isola di Malta, da lui chiamata
nido dei corsari cristiani. Stupendo
fu il suo armamento, perchè giunse a
ducentoquaranta vele, fra le quali si contarono
centosessantotto galee con copiosa
quantità di gente da sbarco e d'artiglierie.
Simile armata di mare non avea
mai fatta in addietro la potenza ottomana.
General di terra fu Mustafà bassà;
general di mare Pialy bassà unghero rinegato.
Andò ancora, ma tardi, ad unirsi
con loro il famoso corsaro Dragut Rais
colle sue galeotte e soldati. Certificati
intanto del barbarico disegno <i>don Garzia
di Toledo</i> vicerè di Sicilia, e il generoso
gran mastro di que' cavalieri <i>Giovanni
Valletta</i>, aveano provveduta la città di
Malta di tutto il bisognevole per sostenere
un assedio. Nel dì 18 di maggio a
vista di quell'isola comparve la formidabil
flotta turchesca; ed allora tutti i
combattenti cristiani con sommo coraggio
e insieme allegria corsero ai posti
lor destinati, contando per fortunata la
loro vita, se la spendeano per difesa della
fede e della patria. Erano intorno a sei
mila i difensori, cioè cinquecentonovanta
<span class="pagenum" id="Page_712">[712]</span>
cavalieri, quattro mila Maltesi, e mille e
cinquecento soldati, e forse più, tra Italiani,
Franzesi e Spagnuoli. Cominciarono
i Turchi a battere con molti pezzi
di grossa artiglieria il castello di Santo
Ermo, posto nella lingua di terra che
guarda i due porti dell'isola, e poi vennero
a furiosi assalti, che costarono loro
gran perdita di gente; e in uno d'essi
colpito il corsaro Dragut rallegrò assaissimo
i cristiani colla sua morte. Nel dì
21 di giugno restò presa la suddetta fortezza,
e trucidato chiunque era sopravvivuto
alla forte difesa. Si accinse dipoi
Mustafà all'assedio della fortezza di San
Michele; nel qual tempo, cioè a dì 12 di
luglio, venne a rinforzarlo il bey d'Algeri
con ventisette legni, sui quali erano
più di mille uomini da guerra.
</p>

<p>
All'incontro, spedito di Sicilia il mastro
di campo Robles con quattro galee,
passando arditamente quasi per mezzo
i nemici, sbarcò nell'isola secento fanti,
rinforzo che recò non lieve ristoro agli
assediati. Frequenti e sanguinosissimi
furono gli assalti dati a quella fortezza
dai Turchi, e già le loro trincee erano
arrivate sotto le mura, e si lavorava di
mine; quando il Toledo vicerè di Sicilia,
dopo tanta dilazione, determinò di portare
all'afflitta città il promesso soccorso.
E però con sessantadue galee giunto nel
dì 7 di settembre alla parte di Malta vecchia,
colà sbarcò nove mila soldati eletti,
con vettovaglia per quaranta giorni, e
poi se ne tornò in Sicilia a preparar altri
aiuti. Mandò il bassà Mustafà sei mila
de' suoi a riconoscere che gente era quella,
e trovò persone che sapeano menar le
mani, perchè uccisero forse mille e cinquecento
di quegl'infedeli. La notte seguente
imbarcati i Turchi, fecero vela
alla volta di Lepanto, lasciando libera l'isola
di Malta, ma conquassate tutte le
sue fortezze. Perirono in quell'assedio,
per quanto fu creduto, almen venti mila
Turchi, parte per le battaglie, e parte per
le infermità. De' cristiani quattro mila se
ne contarono estinti ne' combattimenti,
<span class="pagenum" id="Page_713">[713]</span>
fra i quali, chi dice ducentoquaranta, e
chi trecento cavalieri, che intrepidi sempre
in tutte le fazioni, combattendo come
leoni, lasciarono gran fama del loro valore.
Nè minore fu quella del vecchio
gran mastro Valletta, non avendo egli
in sì terribil congiuntura perdonato a
fatiche e pericolo alcuno. Lasciò egli
dipoi immortale maggiormente il suo
nome per avere aggiunta alla vecchia
città la città Valletta, e tanta copia di fortificazioni,
che Malta può oggidì sembrare
inespugnabile, o, per dir meglio, può
appellarsi la città più forte dell'universo.
Guai all'Italia, s'essa cadea allora nelle
griffe turchesche; però quanto fu il terrore
d'ognuno per quell'assedio, altrettanto
giubilo si provò nella sua liberazione.
Nè già mancò <i>papa Pio IV</i> di somministrar
soccorso di gente e danaro per
sì urgente bisogno della cristianità. Tuttavia
don Garzia di Toledo, per aver cotanto
differito il soccorso, ebbe dei miramur
dal re Cattolico, e col tempo perdè
il governo della Sicilia.
</p>

<p>
Fin l'anno precedente era stato conchiuso
il matrimonio dell'arciduchessa
<i>Barbara d'Austria</i>, figlia di <i>Ferdinando I
imperadore</i>, con <i>Alfonso II duca</i> di Ferrara,
e dell'arciduchessa <i>Giovanna</i> di lei
sorella minore con <i>don Francesco de Medici</i>
principe di Firenze. Ma convenne
differirne dipoi l'esecuzione per la morte
del suddetto Augusto. Nel dì 21 di luglio
del presente anno il duca di Ferrara con
grandioso accompagnamento s'inviò verso
la Germania, per visitare in Ispruch
la principessa a lui destinata in moglie.
Di là passò a Vienna per assistere al funerale
del defunto Cesare, e ricevette
singolari finezze dal novello <i>imperador
Massimiliano II</i>, e dai due arciduchi di
lui fratelli. Tornato poscia in Italia, si
diede a fare i preparamenti più magnifici
per le nozze suddette; e nel dì 20 di
novembre inviò a Trento il <i>cardinale
Luigi d'Este</i> suo fratello accompagnato
dal <i>cardinal di Correggio</i> e da una comitiva
nobilissima, a sposare l'arciduchessa
<span class="pagenum" id="Page_714">[714]</span>
in suo nome. Insorsero ivi dispute di
precedenza, per esservi giunto prima in
persona il principe di Firenze, con pretendere
perciò che seguisse lo sposalizio
suo avanti a quello del duca di Ferrara.
Ma rappresentando il cardinal Luigi la
preminenza dell'età nella principessa Barbara,
e del grado nel duca Alfonso, stante
l'essere questi sovrano, e il Medici soggetto
al padre duca, s'incagliò forte lo
affare; e contuttochè il santo <i>cardinale
Carlo Borromeo</i>, spedito colà dal papa
con titolo di legato per onorar quelle
nozze, si adoperasse non poco per ismorzare
la contesa, niun d'essi volle ritrocedere.
Troncò dipoi Massimiliano Augusto
il gruppo con ordinare che lo sposalizio
delle due arciduchesse si facesse
negli Stati dei mariti loro destinati. Il
che fu poscia puntualmente eseguito. Insigni
feste furono fatte in Ferrara nel dì
5 di dicembre, in cui l'arciduchessa Barbara
fece la sua solenne entrata, e parimente
ne' susseguenti giorni, essendosi
specialmente nel dì 11 del detto mese
data esecuzione ad un torneo, intitolato
<i>il tempio d'amore</i>, che riempiè di
maraviglia e diletto per la novità e magnificenza
dell'anfiteatro, delle macchine
e delle comparse, l'incredibil copia degli
spettatori, accorsi colà anche da lontane
parti. Fra gli altri merita d'essere
mentovato <i>Guglielmo duca</i> di Mantova
con <i>Leonora d'Austria</i> sua moglie, sorella
della nuova duchessa di Ferrara. Era
allora essa città di Ferrara riguardata
qual maestra di queste arti cavalleresche.
Passò a Firenze anche l'arciduchessa
Giovanna, e quivi ancora con solennissime
feste di maschere, conviti, balli,
giuochi di cavalli, caccie di fiere selvatiche,
ed apparati di statue e pitture, furono
magnificamente celebrate le sue nozze.
</p>

<p>
Abbiam fatta menzione del piissimo
cardinal Carlo Borromeo, legato allora
della santa Sede per tutta l'Italia. Ardeva
egli di voglia di portarsi a Milano
per visitar la sua chiesa, con disegno
ancora di tener ivi il primo suo concilio
<span class="pagenum" id="Page_715">[715]</span>
provinciale; e cotanto tempestò lo zio
pontefice, a cui troppo rincresceva lo
stare senza di lui, che ottenne licenza di
inviarsi colà nel dì primo di settembre.
Vi andò, accolto con incredibil allegrezza
e divozione dal popolo milanese; celebrò
il concilio suddetto, con alloggiare
alle sue spese i vescovi suffraganei; poscia
si portò, siccome dicemmo, a Trento.
Accompagnata sino a Ferrara la duchessa
Barbara, continuò poi il cammino
colla principessa di Toscana sino a Fiorenzuola,
dove ricevette un corriere colla
nuova di grave malattia sopraggiunta al
pontefice; e però prese le poste verso
Roma. Parve che in quest'anno il papa
si dipartisse dalle massime plausibili di
governo osservate da lui in addietro, e
massimamente durante il concilio di Trento,
di cui mostrava apprensione. Cioè si
diede a far danaro; al qual fine impose
alquanti nuovi aggravii allo Stato ecclesiastico:
maniera comoda per ricavarne,
ma eziandio per eccitar lamenti e riscuotere
maledizioni. Fece anche rivedere
i processi già cominciati contro di
alcuni nobili, per imputazion di varii delitti;
e questi furono il conte Gian-Francesco
da Bagno e il conte Nicola Orsino
da Pitigliano, a' quali diede gran travaglio;
e fu creduto che si riscattassero
colla moneta. Mosse in oltre lite al duca
di Ferrara, pretendendo ch'egli avesse
fatto più sale che non conveniva, con
pregiudizio della camera apostolica: tutte
cose odiose, benchè vestite col manto
della giustizia. E non è già che questa
avidità di pecunia gli entrasse in cuore
per ingrassare od innalzare i parenti.
Ebbe egli da soccorrere Malta con gente
e danari; ebbe da inviar somma di contante
all'imperadore per la guerra mossa
dal Transilvano e dal Turco. Avea anche
preso piacere alle fabbriche, all'abbellimento
di Roma, a risarcir le fortezze e
i porti dello Stato della Chiesa. Terminò
egli in quest'anno la fortificazion del Borgo
di Roma, di cui sopra parlammo, e che
abbracciava il Vaticano e castello Santo
<span class="pagenum" id="Page_716">[716]</span>
Angelo, ed ampliò il recinto di Roma da
quella parte, ordinando che si chiamasse
<i>Città Pia</i> ad esempio di <i>papa Leone IV</i>
che fabbricò la Leonina. Chiamasi oggidì
Borgo Pio. Cominciò da' fondamenti il
palazzo de' conservatori in Campidoglio,
e rifece il pontifizio in esso sito. Ad uso
pubblico rimise la via Aurelia, e fece del
bene all'altra, che guida a Campagna di
Roma. In benefizio ancora delle lettere
istituì una nobile stamperia con varietà
di caratteri anche di lingue orientali, e
ne diede la cura a Paolo Manuzio letterato
di molto credito, chiamato per questo
a Roma.
</p>

<p>
Tali azioni, ed altre ch'io tralascio,
servirono certamente ad illustrar la memoria
di questo pontefice. Ma se per farle
a lui fosse convenuto aggravare i suoi
popoli, si può dubitare se sia vera gloria
quella dei principi che senza necessità se
la procacciano colle lagrime de' sudditi.
La verità nondimeno si è, che la gravezza
di quattrocento mila scudi d'oro da lui
imposta nell'anno presente fu in soccorso
dell'imperadore gravemente minacciato
da' Turchi. Appena arrivato a Roma
il cardinal Borromeo, ed informato
dai medici della disperata vita del pontefice,
egli stesso fu quello che destramente
andò da avvertirlo che s'avvicinava il
suo passaggio a miglior vita, e gli assistè
sino all'ultimo respiro con altri due insigni
cardinali <i>Sirletto</i> e <i>Paleotto</i>. Morì
papa <i>Pio IV</i> nel dì 9 di dicembre, come
s'ha dall'iscrizione posta al suo sepolcro;
ma perchè mancò di notte, altri fa
succeduta la morte sua nel dì 10 d'esso
mese. Non mancarono difetti a questo
pontefice (e chi n'è mai senza?), ma un
nulla furono in paragon delle molte sue
virtù; e sempre sarà in benedizione la
memoria sua pel glorioso compimento
da lui dato al concilio di Trento; per
avere riformati i tribunali tutti di Roma;
mantenuta la pace e l'abbondanza nei
suoi Stati; e promosse alla sacra porpora
persone di gran merito e di rara letteratura;
e infine per essersi guardato da
<span class="pagenum" id="Page_717">[717]</span>
ogni eccesso nell'amore de' suoi, ed avere
a beneficio ed ornamento di Roma
fatte tante belle fabbriche. Era egli dotato
di sì felice memoria, che all'improvviso
recitava squarci degli antichi poeti, storici
e giurisconsulti. Furono in quest'anno
tumulti nel Monferrato, essendosi rivoltato
il popolo di Casale contra di <i>Guglielmo
duca</i> di Mantova lor signore. Ma
il governator di Milano, a cui non piacevano
questi semi di guerra, fu loro addosso
coll'armi, e gli obbligò a chiedere
perdono. Durò bensì la ribellione dei
Corsi, quantunque contra d'essi fosse
spedito da Genova Stefano Doria con
nuove genti. Ricevette egli una buona
percossa da que' ribelli, che anche costrinsero
Corte colla sua rocca a rendersi,
ma egli dipoi la ricuperò. Nel dì 18
di novembre di quest'anno si videro
pomposamente celebrate in Brusselles le
nozze di <i>Alessandro Farnese</i>, figlio di <i>Ottavio
duca di Parma</i>, con <i>donna Maria</i>
figlia di <i>Odoardo</i>, fratello di <i>Giovanni re
</i>di Portogallo, la quale da Lisbona fu magnificamente
condotta in Fiandra, dove dimorava
allora esso principe colla <i>duchessa
Margherita</i> sua madre governatrice dei
Paesi Bassi. Tornei, giostre ed altri suntuosi
divertimenti non mancarono in
quella congiuntura, tuttochè pregni di
mali umori si trovassero in questi tempi
i popoli di quelle contrade, siccome accenneremo
all'anno seguente.
</p>

<hr />
</div>

<div class="chapter">
<h2 class="hidden" id="MDLXVI">MDLXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXVI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Pio V</span> papa 1.</td>
  </tr>
  <tr>
    <td><span class="smcap">Massimiliano II</span> imperad. 3.</td>
  </tr>
</table>

<p>
Sul principio di quest'anno, cioè nel
dì 7 di gennaio, fu posto nella cattedra di
San Pietro uno de' più riguardevoli pontefici
della Chiesa di Dio, per opera spezialmente
del piissimo <i>cardinal Carlo
Borromeo</i>, a cui aderiva il grosso partito
de' cardinali creati da Pio IV suo zio.
Questi veramente sulle prime inclinava
co' suoi voti a promuovere il degnissimo
<i>cardinal Morone</i> milanese. Ma nel
<span class="pagenum" id="Page_718">[718]</span>
dissuase il <i>cardinal Michele Ghislieri</i>, chiamato
il cardinale Alessandrino, per essere
stato il Morone carcerato sotto
<i>papa Paolo IV</i> per sospetti di religione,
quasichè non avesse bastato a pienamente
dileguarli una chiara sentenza dell'innocenza
di lui sotto il pontefice Pio IV, e
l'esser egli stato capo del concilio di
Trento. Si rivolsero dunque gli occhi
d'esso Cardinal Borromeo ai cardinali
<i>Sirteto, Boncompagno</i>, ed altri degni suggetti.
Ma incontrandosi in cadaun d'essi
qualche ostacolo, fissò finalmente i pensieri
nel medesimo cardinale alessandrino;
e tuttochè da più d'uno gli fosse
rappresentato non convenire nè a lui nè
alle creature di Pio IV l'innalzamento
di chi riconosceva per suo promotore
Paolo IV Caraffa, ed avea poco goduto
della grazia dello stesso Pio IV; oltre all'essere
in concetto d'uomo troppo rigido
e severo; pure il Borromeo, assai
conoscendo la somma pietà e l'integrità
della vita dell'Alessandrino, e che il suo
zelo non andava scompagnato dalla prudenza
e clemenza, volle anteporre ad
ogni privato suo riguardo il bene della
Chiesa di Dio con accelerare la di lui
elezione: esempio, il quale volesse Dio
che stesse sempre davanti a chiunque
deve entrare nel sacro conclave. Era nato
il cardinale Ghislieri nell'anno 1505 nel
Bosco, terra dell'Alessandrino, diocesi
di Tortona, di bassa famiglia. Allorchè
egli fu poi salito tant'alto, l'antica e nobil
famiglia de' Ghislieri Bolognesi si
recò ad onore di riconoscerlo di sua
schiatta, vero o falso che fosse che un
de' loro antenati nelle guerre civili avesse
piantata casa nel Bosco. In età di quindici
anni entrò nell'ordine religioso di
San Domenico, in cui riuscì insigne teologo,
fu inquisitore in varii luoghi, poi
vescovo di Nepi e Sutri, e finalmente
promosso alla sacra porpora nell'anno
1557 da papa Paolo IV che poi il
deputò capo della sacra inquisizione in
Roma. Era egli, siccome esente da ogni
ambizione, ben lontano dal desiderio,
<span class="pagenum" id="Page_719">[719]</span>
non che dalla speranza di dover reggere
come sommo visibil pastore la Chiesa di
Dio, quando contro l'espettazion d'ognuno
egli dai cardinali Farnese e Borromeo
fu proposto e concordemente eletto
pontefice, e prese il nome di <i>Pio V</i> per
compiacere il Borromeo. Cosa curiosa si
racconta, di cui non mi fo mallevadore:
cioè, che, passando per la terra del Bosco
un corriere portante in Francia la nuova
della di lui elezione, senza che egli sapesse
che quella era la patria del papa, il
suo cavallo si fermò nella piazza d'essa
terra, nè sperone o battitura bastò a rimetterlo
in cammino. Accorse gente in
aiuto del corriere, e saputo da lui il motivo
della sua fretta, vennero anche ricavando
l'esaltazione del loro compatriota:
il che fatto, il cavallo, senza farsi più
pregare, tornò al suo galoppo. Grande
allegrezza che fu in quel popolo.
</p>

<p>
Non accolsero già con pari giubilo i
Romani l'esaltazion di questo pontefice,
temendo di veder risorgere in lui l'odiato
Paolo IV, perchè conosciuto per uomo
severo e collerico, tutto che presto passasse
la collera sua, e zelante al maggior
segno della sacra inquisizione. Di queste
voci informato il buon Pio, ebbe a dire:
<i>Confidiamo in Dio di aver da operare in
maniera che ai Romani dispiacerà più la
nostra morte che la nostra elezione</i>. Infatti
diede egli principio alle sue lodevoli azioni
colla liberalità, donando ai cardinali poveri
venti mila scudi d'oro, e dieci mila
ai conclavisti. Pagò inoltre, secondo che
avea desiderato pria di morire <i>Pio IV</i>, cinquanta
mila scudi di dote al conte Altemps,
che avea presa in moglie una
sorella del cardinal Borromeo. Nel primo
concistoro, dopo avere ringraziati i
cardinali per averlo innalzato a sì sublime
grado, li pregò del loro aiuto e consiglio
per rimettere in buon tuono la
Chiesa di Dio, onoratamente riconoscendo
che tante eresie e disastri sopravvenuti
alla religion cattolica altra origine
non aveano avuto che dalla mala vita
e dai cattivi esempli dell'uno e dell'altro
<span class="pagenum" id="Page_720">[720]</span>
clero. Il perchè scongiurava ognuno di
dar da lì innanzi buon odore, e di aiutarlo
affinchè fossero ridotte in pratica le
belle ordinanze del concilio di Trento.
Poscia nel dì 6 di marzo per le tante
batterie di varii porporati s'indusse a
conferir la sacra porpora a fra <i>Michele
Bonelli</i> suo pronipote per sorella, ed anche
esso dell'ordine de' Predicatori, il
quale per le molte sue virtù grande onore
dipoi recò alla dignità cardinalizia. Applicossi
dipoi con sommo fervore il santo
pontefice a riformar la propria corte, gli
abusi di Roma e corruttele della cristianità:
intorno a che è da vedere la di lui
Vita. All'infelice <i>regina di Scozia Maria</i>,
agitata dalle fiere turbolenze del suo regno,
inviò in dono venti mila scudi d'oro.
La sua gratitudine verso di <i>papa Paolo IV</i>
suo promotore cagion fu ch'egli, siccome
accennammo, fatto rivedere il processo
formato contra del fu <i>cardinal Carlo
Caraffa</i>, e contra il già <i>conte di Montorio</i>
suo fratello, e trovatolo difettoso, restituì
almeno alla lor memoria e nobil casa
ogni onore e fama, ancorchè paresse a
taluno che lo scaricare i nipoti di Paolo
IV tornasse in qualche aggravio o
dello stesso pontefice loro zio, o di papa
Pio IV che gli avea fatti condannare. Da
una grave epidemia restò afflitto in questo
anno il popolo romano. A tutti i poveri
infermi somministrò il pontefice limosine,
medici e medicine. Riscattò con
pochi danari dalle mani de' corsari un
suo nipote, per tale non riconosciuto da
essi; e fattolo comparire in Roma con gli
abiti da schiavo, gli donò un cavallo e un
uffizio che annualmente fruttava cento
scudi. Con questo lieve regalo il rimandò
a casa sua. Così operava il santo pontefice,
troppo alieno dal nepotismo.
</p>

<p>
Ma in quest'anno moltiplicarono i
mali sopra la terra. Perciocchè il tuttavia
vegeto gran signore dei Turchi Solimano,
sempre sovvenendosi con rabbia dello
scorno ricevuto da' cristiani nel vano assedio
di Malta, e sempre ingordo di nuove
conquiste, si diede a fare un più formidabile
<span class="pagenum" id="Page_721">[721]</span>
armamento non solo per mare, ma anche
per terra. Dove avesse a piombare il
suo sdegno, non si potea ben prevedere.
Erano certamente in pericolo Malta e la
Ungheria. Perciò il <i>gran mastro Valletta</i>
fece gagliarde istanze di soccorso al papa
e al re di Spagna, che non mancarono di
preparar gente e navi, e di spedir grosse
somme di danaro per difesa di quella
importante isola. In tale strettezza di
tempo fece egli quante fortificazioni mai
potè nella lingua di terra dove dianzi era
la smantellata fortezza di Sant'Ermo,
dando principio alla città poi denominata
Valletta, e si premunì in maniera che
nulla paventò da lì innanzi le minaccie e
i vanti degl'infedeli. Vennesi poscia a
scoprire tali non essere le forze in mare
de' Turchi, per lo gravissimo danno da
lor patito nel precedente anno sotto di
Malta, che potessero tentar di nuovo un
osso sì duro. Contuttociò unirono coloro
una flotta di ottanta galee (Andrea Morosino
la fa di circa cento quaranta)
sotto il comando del bassà Pialy, e la lor
prima impresa fu di sottomettere all'impero
ottomano l'isola riguardevole di
Scio, ricca per la produzion del mastice,
la quale, ducento anni prima presa dai
Genovesi, si governava a guisa di repubblica
colla superiorità de' Giustiniani nobili
di Genova, e colla permissione della
porta ottomana, a cui pagavano ogni anno
un tributo di dieci mila ducati d'oro.
Proditoriamente fu occupata quella città,
abbattute varie chiese, alzata ivi una moschea
con incredibil dolore de' poveri
cristiani. Giunse dipoi la flotta turchesca
nell'Adriatico. Tentò in vano Pescara e
l'isole di Tremiti; ma al loro furore soggiacquero
nella costa di Puglia e dell'Abbruzzo
Ortona, Francavilla, Ripa di
Chieti, il Vasto, San Vito, la Serra Capriola,
Termole ed altre terre, per lo
spazio di cento miglia, che rimasero saccheggiate
e date alle fiamme, con fare
schiavo chiunque si trovò pigro a fuggire.
Fu spedito dal papa il <i>duca di Bracciano</i>
alla difesa della Marca con quattro mila
<span class="pagenum" id="Page_722">[722]</span>
fanti pagati. I Veneziani frettolosamente
corredarono e spinsero in mare cinquanta
galee ben fornite di gente. Circa ottanta
altre ne mise insieme <i>don Garzia di
Toledo</i> vicerè di Sicilia. Verisimilmente
l'avviso di tali armamenti quel fu, che indusse
Pialy a tornarsene in Levante, lasciando
liberi da ogni timore i Maltesi.
Licenziate dipoi dal vicerè di Sicilia le
galee di Spagna, Genova e Firenze, molte
d'esse capitarono in mano de' corsari
algerini, siccome ancora due navi con
ricchissimo carico procedenti dall'America,
per le quali prede immensi danni
patì la repubblica cristiana.
</p>

<p>
Il pericolo maggior nondimeno, che
soprastava ai cristiani, era in Ungheria,
sapendosi che Solimano aveva allestito
un potentissimo esercito da terra. <i>Massimiliano
II Augusto</i>, che vedea in aria il
nero temporale, intimò una dieta generale
in Augusta, chiamando colà i principi
tutti della Germania ed Italia. A questa
fu dato principio nel dì 26 di marzo; e
perciocchè si temeva che i protestanti,
prevalendosi nel bisogno di Cesare, fossero
per trattar ivi di religione, sollecito
fu <i>papa Pio</i> a far venire colà da Polonia
il celebre <i>cardinal Commendone</i> legato,
il quale sì saggiamente dispose le cose,
che niuna novità si fece ivi in riguardo
alla religione; e però il papa mandò a
Cesare di presente sessanta mila scudi
colla promessa d'altri cinquanta mila
l'anno, finchè durava la guerra col Turco.
Intervennero ad essa dieta <i>Emmanuel
Filiberto duca</i> di Savoia, che promise e
mandò dipoi quattro o cinquecento cavalli
archibugieri in aiuto dell'imperadore;
e <i>Guglielmo duca</i> di Mantova, che
s'impegnò di contribuir buona somma di
danaro. Gli altri principi di Germania,
chi più, chi meno, esibirono soccorsi, e
in universale fu risoluto di mettere in
piedi un'armata di quaranta mila fanti e
di otto mila cavalli. Promise in oltre il
principe di Firenze tre mila fanti e gran
somma di danaro. Ma superò l'aspettazion
d'ognuno <i>Alfonso d'Este duca</i> di
<span class="pagenum" id="Page_723">[723]</span>
Ferrara. Ho io descritto altrove <span class="fnote">[Antichità Estensi, P. II.]</span> il
grandioso suo apparato per soccorrere
il cognato Augusto. Però brevemente dirò
ch'egli in persona passò a Vienna con
accompagnamento nobilissimo di trecento
gentiluomini a cavallo, tutti ben in armi,
di secento archibugieri a cavallo e di
altri armati. Consisteva tutto questo corteggio
in quattro mila persone; la sola
metà nondimeno era di combattenti tutti
a cavallo con bell'armi e ricche divise.
Ma sì magnifico preparamento di Tedeschi
ed Italiani, che tante spese costò, andò,
poscia a finire in una guerra da
scherzo, senza che dal canto de' cristiani
prodezza alcuna si facesse, a riserva della
presa di Vesprino. Intanto arrivò Solimano
in Ungheria con sì poderoso esercito,
che la fama e il terrore fece ascendere
a secento mila persone, calcolandosi
nonostante che solamente centocinquanta
mila a cavallo, e cento mila pedoni fossero
atti alle militari imprese. Fu presa
da costoro Giula, poi nel dì 5 d'agosto
messo l'assedio a Zighetto, città fortissima,
che fu mirabilmente per alquante
settimane difesa dal conte Nicolò Sdrino,
contro i molti sanguinosi assalti dati dai
Musulmani. Venne a morte in questo
tempo, cioè nel dì 12 di settembre, sotto
quella piazza il gran signore Solimano II.
Nulla di ciò seppe sino al seguente ottobre
l'esercito turchesco, sì accortamente
si studiò il bassà Maometto di celarlo,
affinchè Selim II di lui figlio avvisato si
mettesse pacificamente sul trono. Anzi
esso bassà fingendo minacciata, a lui e
agli altri comandanti la morte, se non
si prendeva Zighetto, animò i Turchi a
far l'ultimo sforzo, per cui si finì di
prendere la rocca tuttavia resistente, colla
morte dello Sdrino e di tutta la guarnigione
cristiana. Nulla di più fecero i Turchi,
e vittoriosi se ne tornarono in Levante:
con che restò sciolta anche l'armata
cesarea. Venne il nuovo gran signore
Selim sino a Belgrado ad incontrare il
corpo dell'estinto genitore.
</p>

<p>
<span class="pagenum" id="Page_724">[724]</span>
</p>

<p>
Si accese in questi medesimi tempi
un altro incendio ne' Paesi Bassi, le cui
scintille fin l'anno precedente aveano
avuto principio. Per la vicinanza de' Tedeschi
luterani e de' Franzesi calvinisti
s'era ampiamente dilatato in quelle parti
il veleno dell'eresia, e n'erano infetti
anche assaissimi delle nobili e principali
famiglie. A <i>Filippo II re</i> di Spagna venne
in testa che il più efficace rimedio, per
purgare que' mali umori fosse l'introdurre
colà non l'inquisizione ordinaria che
v'era, ma quella di Spagna coll'esorbitante
sua rigidezza, senza ben esaminare, se
per quegli stomachi fosse a proposito una
medicina di tanto vigore. Ordinò pertanto
che in Fiandra e Olanda e nel resto
di que' paesi si pubblicasse e fosse accettato
il concilio di Trento, e seco l'inquisizione
suddetta. Forse al concilio non
si sarebbe fatta resistenza; ma bensì la
fecero coloro alla minacciata introduzione
di un giogo che non aveano portato i
lor maggiori, e che facea paura anche ai
buoni ed innocenti. Ed eccoti tumulti, sedizioni,
proteste e ricorsi alla <i>duchessa
Margherita</i> governatrice de' Paesi bassi,
la quale spaventata promise di scrivere
al re, e intanto fu obbligata a far qualche
capitolazione di tolleranza coi sollevati.
Intesa che ebbe il re Filippo questa novità,
gli cadde in pensiero di passar egli in persona
con buona copia d'armati in Fiandra;
ma poi prese la risoluzione di spedir
colà <i>don Ferdinando di Toledo duca
d'Alva</i>, personaggio che in alterigia e severità
non si lasciava prender la mano
da alcuno. Tali furono i principii d'una
lagrimevol guerra che durò poi per trenta
anni, e terminò nella funesta separazione
degli Olandesi, ossia delle Provincie
Unite, dall'ubbidienza del re Cattolico e
della Chiesa romana. S'è disputato, e si
disputa tuttavia, se si fossero conservati
que' popoli nella vera credenza e nella divozione
alla corona di Spagna, qualora
il re si fosse astenuto dall'imporre ad
essi l'insopportabil peso dell'inquisizione
spagnuola, ed avesse adoperato i lenitivi,
<span class="pagenum" id="Page_725">[725]</span>
e non già i caustici e il ferro in sì scabrosa
congiuntura. Ma niun può decidere
qual effetto avesse prodotto la clemenza
e la mansuetudine che il duca di
Feria vigorosamente consigliò allora al
re Cattolico, perchè tali radici avea preso
ne' Paesi Bassi l'infezione dell'eresia,
che forse colla piacevolezza neppur si sarebbe
mantenuto nella cattolica religione
quel paese che poi colla forza si preservò.
Certissimo tuttavia all'incontro si è, che
la via del rigore usata contra di questi
popoli, i quali pretendevano lesi i lor privilegii
colla novità dell'inquisizione suddetta,
fece infine perdere al re Cattolico
e alla Chiesa romana quelle belle provincie
che oggidì miriamo cotanto ricche e
mercantili far sì grande figura negli affari
del mondo. Fu imputata tutta quella ribellione
al prurito di libertà per seguitar
le nuove false opinioni; ma chi avesse
bene scandagliato il cuor di ognuno,
avrebbe trovato essere grandissima, anzi
superiore la schiera di coloro che nulla
pensavano a mutar religione, ma sì ben
cercavano di schivare un tribunal sì odioso
che maneggiato alla forma di Spagna
facea ribrezzo a chi ne sapeva l'acerbità,
e ne ingrandiva in suo cuore il fantasma.
Buoni cattolici erano e sono i Napoletani;
pure che non han fatto, allorchè si è
trattato di un'introduzion somigliante?
Ma non più di questo. Creato che fu papa
il buon Pio V, <i>Ottavio Farnese duca</i> di
Parma e Piacenza si portò in persona a
pagare il tributo del suo ossequio al suo
novello sovrano. Tornato a Parma, inviò
una nobil comitiva a condurre dalla
Fiandra la <i>principessa di Portogallo</i> sua
nuora in Italia. Venne essa col <i>principe
Alessandro</i> suo consorte, e nel dì 24 di
giugno fece la sua magnifica entrata in
Parma, accolta da <i>madama Vittoria</i>, sorella
di esso duca e moglie di <i>Guidubaldo
duca</i> d'Urbino. Quivi con varie feste
e divertimenti si solennizzò l'arrivo di
essi principi, mentre la <i>duchessa Margherita</i>
madre del medesimo Alessandro, e
reggente de' Paesi Bassi, si trovava in
<span class="pagenum" id="Page_726">[726]</span>
mezzo alle tempeste, delle quali poco fa
abbiam favellato.
</p>

<hr />
</div>

<div class="chapter">
<h2 class="hidden" id="MDLXVII">MDLXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXVII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Pio</span> V papa 2.</td>
  </tr>
  <tr>
    <td><span class="smcap">Massimiliano</span> II imperadore 4.</td>
  </tr>
</table>

<p>
Da che si vedeano con dolore i progressi
dell'eresia in Francia e nei Paesi
Bassi, attese con diligenza il sommo pontefice
<i>Pio</i> a preservare specialmente l'Italia
da quella perniciosa influenza. Sotto
i precedenti papi non avea fatto grande
strepito l'inquisizione in Roma; tornò a
farsi sentire il suo vigore, ed anche rigore,
sotto questo zelantissimo papa. E che
in Italia non mancassero di quelle teste,
che cominciarono a disapprovar certi usi
della Chiesa, anzi segretamente sostenevano
i perversi insegnamenti degli eretici
di questo secolo, non se ne può dubitare.
Ha pur troppo anche l'Italia somministrati
eresiarchi agli oltramontani, e si
videro persone di gran distinzione passare
talvolta nel campo dei protestanti. Ora
alcuni di costoro patentemente ribellati
alla vera Chiesa di Dio furono presi in
varie parti; e il pontefice avendoli ottenuti
dal duca di Firenze, dai signori veneziani,
dal governator di Milano e da altri, li
fece condurre a Roma. E guai se ne nascevano
sospetti di guasta credenza nelle
persone; ciò bastava per trarli alle carceri.
Quindi passò un salutevol terrore per
tutta l'Italia, che mise in briglia i cervelli
forti, o vogliosi di libertà. Lasciossi anche
portare il pontefice dal suo zelo a
bandire da Roma tulle le pubbliche meretrici
contro il sentimento del senato
romano, che gli rappresentò le peggiori
conseguenze che proverrebbono da siffatto
universal divieto, essendoci dei mali
nel mondo che convien tollerare per
ischivarne dei maggiori. La sperienza
comprovò questa varietà; e però il papa
ordinò che almeno queste sordide femmine
si ritirassero in remoto ed ignobil angolo
della città. Fece anche fabbricare
una suntuosa casa o palazzo per li catecumeni.
<span class="pagenum" id="Page_727">[727]</span>
E ben sotto di lui si convertirono
alla fede assaissimi Giudei ed anche
ricchi. Una gran predica diveniva per gli
scorretti la stessa vita santa di questo
pontefice. Era già stata, siccome dicemmo,
presa in Ispagna la risoluzione di
inviare in Fiandra il <i>duca d'Alva</i> con
buone forze per reprimere i moti di ribellione
eccitati in quelle contrade <span class="fnote">[Adriani, Famiano Strada, Cardinal Bentivoglio,
Campana ed altri.]</span>.
E perciocchè tale spedizione non si potea
fare per la Francia, convenne pensare
alla via d'Italia. Vennero intanto ordini
a <i>Gabriello della Cueva duca</i> d'Albuquerque
e governator di Milano, ed ai vicerè
di Napoli, Sicilia e Sardegna, di unir
quante truppe spagnuole potessero, e di
reclutarle ed accrescerle. La massa delle
genti fu fatta fra Alessandria ed Asti; e
però il duca d'Alva imbarcatosi sul principio
di maggio con diecisette bandiere di
fanti spagnuoli, arrivò a Genova, e passò a
far la rassegna delle raunate soldatesche.
Si trovò avere otto mila ed ottocento fanti
spagnuoli ed italiani, gente veterana e di
sperimentato valore, ed inoltre mille e
ducento cavalli tra italiani, spagnuoli ed
albanesi. Si unirono poscia con lui nel
viaggio mille Tedeschi ed altri piccioli
rinforzi. Ottenuto il passaggio dal duca
di Savoia, condusse quest'armata, pel
Moncenisio, e andò in Borgogna, e di là
in Fiandra, dopo aver dato gran gelosia
ai Ginevrini e Franzesi, che per questo
si premunirono ai confini.
</p>

<p>
Molto prima di siffatta spedizione era
riuscito alla <i>duchessa Margherita</i>, governatrice
de' Paesi Bassi, di rimettere colla
forza all'ubbidienza del re Cattolico le
città di Tornai, di Valenciene, di Mastrich
e d'Anversa, dove in addietro
essendo prevaluto il partito dei miscredenti,
mossi ed aiutati dagli ugonotti di
Francia, avea commesse di grandi insolenze
contra de' cattolici, con prorompere
in aperta ribellione. Castigo non
mancò ai medesimi; e questo esempio
sì buon effetto produsse, che tornò la
<span class="pagenum" id="Page_728">[728]</span>
tranquillità per tutte quelle provincie, e
la religione cattolica restò nel suo vigore
e quiete dappertutto. Perciò la duchessa
non una, ma più lettere scrisse
al re, rappresentandogli che colla via
della soavità si guadagnerebbe tutto, e
che non potrebbe se non nuocere l'inviar
colà il duca d'Alva colla bandiera
del terrore; giacchè, cessando il temuto
nome della inquisizione spagnuola, quei
popoli protestavano di voler continuare
nel dovuto ossequio verso la Chiesa e
verso il re. Ma per mala fortuna, ancorchè
il re Filippo si trovasse assai
perplesso, prevalse nel consiglio suo
la presa risoluzione di spedire il duca
e l'esercito in Fiandra, perchè sempre
si temeva sopito, ma non estinto
il fuoco dei precedenti tumulti, e venivano
ancora dei gagliardi soffii dalla
parte di Roma. Pure è lecito il credere
che nulla avrebbe pregiudicato, anzi con
più polso giovato ad assodar la dimostrata
ubbidienza dei popoli, l'arrivo del
duca d'Alva colà, se egli coll'amorevolezza
e con dolci maniere avesse trattati
quei popoli, e provveduto con prudenza
alla parte guasta dall'eresia, ch'era la
minore. Ancor qui bisogna chinar la
fronte davanti agli occulti giudizii di Dio.
Il primo passo che fece la superbia del
duca d'Alva, e che intorbidò tutta la
pace, rifiorita per cura della saggia duchessa
nelle provincie, fu il trattener
prigioni i conti di Agamonte e di Horno,
amendue de' principali signori della Fiandra.
Il principe d'Oranges, più di loro
avveduto, s'era con altri, assai conoscenti
dello strambo umore del duca,
ritirato in Germania. Questa risoluzione
presa ed eseguita senza parteciparla alla
duchessa reggente, fece abbastanza a lei
conoscere di non poter più con suo decoro
fermarsi dove era chi esercitava
maggiore autorità della sua. Però con
sue lettere molto circospette supplicò il
re fratello di concederle il congedo; ed
ottenutolo, il ringraziò, predicendogli
non di meno che la presente politica del
<span class="pagenum" id="Page_729">[729]</span>
di lui gabinetto arriverebbe a far acquisto
di un grande odio, e una non lieve
perdita di potenza nei Paesi Bassi. Si
partì di Fiandra la duchessa Margherita,
accompagnata dalle lagrime di quei popoli,
che non cessavano di esaltare la
sua pietà, il saggio suo governo, la sua
cortesia e le altre sue belle doti; e tanto
più vedendosi eglino restare sotto il dispettoso
e severo ceffo del duca d'Alva.
Tornossene a Parma questa illustre principessa,
ricevuta con solennissimo incontro
dal <i>duca Ottavio</i> consorte, e le
furono dal re Cattolico accresciute le
rendite dotali, fondate nel regno di Napoli,
fino a quattordici mila scudi per
anno. Per onore di questa principessa
ho creduto a me lecito di entrare negli
affari di Fiandra, intorno ai quali altro
non soggiugnerò, se non che il borioso
duca d'Alva continuò a far varii altri
rigori, esecuzioni e novità, che servirono
di tromba per muovere a sedizione e a
guerra dichiarata quelle provincie, sostenute
dal credito e dagl'incitamenti del
duca d'Oranges.
</p>

<p>
Le turbolenze della Fiandra, nelle
quali gran mano teneano gli ugonotti di
Francia, tornarono ad accendere il fumo
e la ribellion di coloro contra del re
Cristianissimo. Giunsero fino a tentare
di far prigione il medesimo re con tutta
la sua corte, ma non venne lor fatto.
Portarono il terrore sino alle porte di
Parigi, s'impadronirono di Bologna in
Piccardia, della Rocella e d'altre piazze,
poco avendo servito a fermare i lor passi
una rotta data loro a San Dionigi. In
tali angustie il <i>re Carlo IX</i> ricorse all'aiuto
di <i>Pio V</i> ed ai principi d'Italia.
Avrebbe il papa volentieri inviate colà
alcune migliaia di fanti; ma avendo il
consiglio del re mostrato abborrimento
ad armi straniere, e bramando piuttosto
un soccorso di danari, si obbligò esso
pontefice di somministrar ogni mese venti
cinque mila ducati d'oro, fintantochè
durasse la guerra. Il <i>duca</i> non di meno
di <i>Savoia</i>, il quale, per quanto s'ha dal
<span class="pagenum" id="Page_730">[730]</span>
Guichenone, fu in pericolo in quest'anno
di esser preso dagli ugonotti di Lione,
mentre era alla caccia nella Bressa, inviò
un soccorso al re di Francia di tre
mila pedoni e mille e settecento cavalli,
comandati da <i>don Alfonso d'Este</i>, zio del
duca di Ferrara, e padre di <i>don Cesare</i>,
che fu poi duca di Modena. Dicono che
si trovò questa gente alla suddetta battaglia
di San Dionigi. Le storie nostre
mettono molto più tardi l'arrivo di tal
soccorso in Francia; e l'Estense solamente
al principio dell'anno seguente si
mosse da Ferrara. Continuò ancora nel
presente anno la ribellion dei Corsi alla
repubblica di Genova; ma perchè presso
Aiazzo restò ucciso il Sampiero, capo
della rivolta, nè Alfonso suo figlio,
tuttochè uomo di gran valore, succedendo
a lui ebbe il credito e seguito del
padre, noi vedremo all'anno seguente
tornare al loro sito l'ossa slogate di
quell'isola. Il giorno 4 novembre di
quest'anno fu l'ultimo della vita di <i>Girolamo
Priuli</i> doge di Venezia, in cui
vece, nel dì 26 d'esso mese, fu alzato a
quella dignità <i>Pietro Loredano</i>.
</p>

<hr />
</div>

<div class="chapter">
<h2 class="hidden" id="MDLXVIII">MDLXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXVIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Pio IV</span> papa 3.</td>
  </tr>
  <tr>
    <td><span class="smcap">Massimiliano II</span> imperadore 5.</td>
  </tr>
</table>

<p>
Non si può passar sotto silenzio una
delle più strepitose tragedie che ci rappresenti
mai la storia, cominciata sul
principio di quest'anno in Ispagna, e
terminata dopo sette mesi, che diede
dolore ad infinite persone, e stupore e
gran materia di parlare ad ognuno per
tutta Europa. Non avea <i>Filippo II re</i> di
Spagna che un figlio solo, cioè <i>don Carlo</i>,
erede futuro di quella vasta monarchia,
già pervenuto alla età di ventidue o ventitrè
anni, e che veniva considerato dai
Siciliani, Napoletani e Milanesi per destinato
dalla provvidenza al loro governo.
Verso la mezza notte del dì 18
di gennaio lo stesso re accompagnato
da' suoi consiglieri entrò nella di lui camera,
<span class="pagenum" id="Page_731">[731]</span>
e fece tosto levar la spada e una
pistola carica ch'egli teneva sotto il capezzale.
Svegliato il principe, saltò fuori
del letto, e, veduto il padre gridò: <i>Vostra
maestà mi vuol ammazzare</i>. Gli ordinò
il re di tornarsene a letto; ma egli da
disperato tentò fin buttarsi nel fuoco.
Tolta fu di sua camera ogni scrittura, e
tutto ciò di cui si sarebbe egli potuto
servire per nuocere a sè stesso; e ben
inchiodate le finestre, furono lasciate ivi
buone guardie che il custodissero di
vista, e riferissero tutti i suoi cenni e
parole. Da lì a qualche giorno venne
chiuso il misero principe in una forte
torre. Secondo le apparenze, fu creduto
che il padre altro non intendesse che di
ritenerlo ivi senza voler la sua morte;
ma egli in tante maniere se la procurò
o col non voler cibo, o col prenderne
di troppo, e spezialmente col lasciarsi
vincere dalla rabbia e dal dolore, che
nel dì 14 di luglio cadde gravemente
malato. Allora fu ch'egli si rassegnò ai
voleri di Dio, e munito poi dei sacramenti
spirò l'anima nel dì 24 d'esso
mese, vigilia della festa di San Jacopo
maggiore, tanto venerato dagli Spagnuoli.
Solenni esequie per quindici giorni gli
furono fatte per ordine del padre, sommamente
afflitto per la perdita di un figlio,
qualunque egli si fosse, e per le tante
dicerie, che ben prevedeva inevitabili
per sì lagrimevole scena. E gran dire fu
in effetto per questo dappertutto, e massimamente
gli storici (e son ben molti)
pretesero d'informare il pubblico dei
motivi che indussero un re padre a privarsi
di un figlio, e figlio unico, non già
col veleno, come sospettarono i maligni,
ma con una stretta prigionia, che bastò
per trarlo alla morte.
</p>

<p>
Sognarono alcuni che don Carlo cominciasse
o accrescesse l'izza sua contro
il padre al veder presa da lui vecchio
per moglie Isabella di Francia, che conveniva
molto più a lui giovanetto. Che
da lì innanzi egli amoreggiasse la matrigna,
onde nascesse grave gelosia nel padre,
<span class="pagenum" id="Page_732">[732]</span>
il quale vieppiù si confermasse in
tal sospetto, perchè la buona principessa
gli parlasse talvolta in iscusa e favore
del figliastro. Crebbe maggiormente cotal
diceria, allorchè si vide mancar di vita
per immaturo parto la stessa regina Isabella
nel dì 3 di ottobre di quest'anno,
interpretando la maliziosa gente per violenta
una morte, che tanto facilmente potè
essere naturale, e che inavvertentemente
fu accelerata dai medici, giudicanti lei oppilata
e non gravida. E questo s'ha dai
romanzi fabbricati su questo funestissimo
avvenimento, fra' quali ha avuto
grande spaccio quello del signor di San
Reale. Altri scrissero nata la discordia
di don Carlo col padre, perchè tenuto
come schiavo, e sovente ancora sgridato.
Ch'egli tramò di fuggirsene e venire in
Italia, o passare in Fiandra, per sollevare
i popoli contro il real genitore; e che
diede impulso alla sollevazion de' Mori,
accaduta in questi tempi in Ispagna. Aver
egli confidato, o almen lasciato traspirare
qualche suo pernicioso disegno a <i>don
Giovanni d'Austria</i> suo zio, il quale immantinente
rivelò tutto al re. Che don
Carlo sparlava pubblicamente del padre
e dei suoi ministri; manteneva corrispondenze
coi di lui nimici; era di genio
sì crudele, che potea temersi di lui
non un re severo, ma un tiranno spietato.
Ch'egli si scoprì infetto di sentimenti
eretici, per li quali fu anche chiamato
il consiglio dell'inquisizione, secondo
il parer di cui, non meno che del
real consiglio, fu conchiuso doversi anteporre
il pubblico bene della religione
e dello Stato ad ogni privato riguardo.
Perlochè fu proferita sentenza di morte
contra di lui, e questa sottoscritta con
coraggio dal re afflittissimo contro tutte
le ripugnanze della natura.
</p>

<p>
Ma il saggio lettore deve essere persuaso
che la immaginazion del volgo e
degli storici e dei politici fabbricò qui
più sul verisimile che sul vero; perciocchè
Filippo II non volle per motivi
di saviezza rivelare giammai al pubblico
<span class="pagenum" id="Page_733">[733]</span>
i motivi dell'imprigionamento del
figlio. Quel che si può tenere per fermo,
si è, che don Carlo fu principe di
cervello torbidissimo, di genio stravagante,
e pregno d'odio contra del padre:
passione capace d'ispirargli ogni più rea
risoluzione. Che il re padre nulla operò
contro il figlio senza consultar sopra sì
importante affare ministri e teologi, e
senza chiarire con buone pruove in un
processo i demeriti del figliuolo. E finalmente
essendo egli stato monarca sì saggio
e pio, non si può mai credere che
egli padre prendesse sì vigoroso risentimento
contra di un unico figlio, se giuste
e potentissime ragioni non l'avessero
spinto a sacrificare l'amore paterno all'interesse
dello Stato. Anche lo <i>czar</i>
Pietro imperadore della Russia, principe
d'immortale memoria, si è veduto ai
giorni nostri nel medesimo cimento, e
ridotto a punire un figlio anch'esso unico,
di cui tutto si potea temere. Questi
poi volle per discolpa sua informato il
mondo della giustizia di quel gastigo. Ma
il re Filippo dovette credere maggior
prudenza il tenere occulti i giusti motivi
dell'indignazione e risoluzione sua. In
somma quando un padre non tiranno,
non empio, ma assennato e timorato di
Dio, arriva ad infierire contra di un figlio,
si ha da sentenziare in favore del
primo, e non dell'altro.
</p>

<p>
Potrebbesi ben dubitare se convenisse
alla prudenza di sì gran re l'avere
inviato in Fiandra un nobile carnefice,
che tale si potè chiamare il <i>duca d'Alva</i>,
senza mai far caso dei consigli della <i>duchessa
Margherita</i> sua sorella, e delle
preghiere di <i>Massimiliano II imperadore</i>,
che, prevenendo i disordini seguaci della
crudeltà, non cessò mai d'inspirargli le
vie della clemenza, per le quali si sarebbe
assodata la religione cattolica e il dominio
spagnuolo ne' Paesi Bassi. Fece l'inumano
duca nel presente anno su pubblico
palco decapitare i conti d'Agamonte e
d'Horno, nobilissimi e prodi signori, che
pur protestavano di nulla avere operato
<span class="pagenum" id="Page_734">[734]</span>
contro il re Filippo, e coraggiosi morirono
nella comunione della Chiesa cattolica:
il che fe' sempre più conoscere
che la religione non era il primo motivo
di quelle barbariche esecuzioni. Contra
non meno di secento altre persone, dice
l'Adriani, la maggior parte nobili, e almen
la metà cattoliche di credenza, fulminata
la sentenza di morte, ebbe il suo
effetto; e ne restava nelle prigioni non
minor numero, benchè di minor qualità
e rispetto. Che orrore, che odio, che incitamento
alla ribellione e alla vendetta
cagionasse questo macello ne' popoli di
quella provincia, non occorre ch'io lo
racconti. Riportò in quest'anno due vittorie
il duca d'Alva, l'una contro Lodovico
di Nassau, e l'altra contra il principe
d'Oranges, fratello di esso Lodovico;
e per queste sì fattamente si gonfiò, che
volle entrar come trionfante in Brusselles,
e nell'anno seguente volle che gli
fosse dirizzata una statua di bronzo con
iscrizione piena di tanta vanità, che beffar
si fece da tutti i saggi. Maggiormente
ancora gli salì il fumo alla testa, perchè
il <i>pontefice Pio V</i>, riguardando in lui un
gran difensor della fede, gli mandò in
dono il cappello e lo stocco ornati di
gemme. Anche in Francia continuò la
guerra del re Carlo contro gli ugonotti;
ma in tali angustie si trovò esso re, per
mancanza specialmente di pecunia, che
non seppe esentarsi dal venire ad un accomodamento,
ossia pace, con essi nel
dì 25 di marzo, accordando a coloro
tali condizioni, che non meno dal papa
che dal re Cattolico fu disapprovata e
biasimata come soverchia la di lui condiscendenza.
Ebbero i Genovesi in questo
anno la consolazione di metter fine
alla rivolta dei Corsi, con guadagnare
Alfonso figlio di Sampiero, che già vedemmo
divenuto capo dei ribelli in quell'isola.
Non avendo costui trovato alcun
principe che stendesse una mano per
aiutarlo, e niun di essi accettando l'offerta,
vanamente lor fatta della Corsica,
diede ascolto a chi trattava di pace: gli
<span class="pagenum" id="Page_735">[735]</span>
furono pagati dalla repubblica di Genova
tutti i suoi beni, ed egli passò dipoi a
stabilirsi in Francia, dove pel suo valore
nelle seguenti guerre meritò d'aver nobili
impieghi. Con ciò la Corsica si quetò,
e tornò tutta all'ubbidienza dei Genovesi.
Potrebbe essere nondimeno che il
compimento di questo giubilo lo conseguissero
eglino solamente nell'anno seguente.
Durava tuttavia la lite di precedenza
fra <i>Alfonso duca</i> di Ferrara, e <i>Cosimo
duca</i> di Firenze. Gran dibattimento
intorno ad essa fu fatto nel presente anno,
essendo favorevole al primo l'imperadore,
e all'altro il papa. Inclinava la
corte di Francia a sostener la parte dell'Estense,
e seguì anche un tumulto in
quella corte per questo, in occasione di
celebrarsi il funerale del defunto <i>don
Carlo</i> principe di Spagna. Avea preso
l'imperadore a decidere questa contesa,
ma non mai giunse a proferirne il suo
voto. Per altra via <i>papa Pio V</i> si studiò
di darla vinta al duca di Firenze, siccome
diremo all'anno che seguita.
</p>

<hr />
</div>

<div class="chapter">
<h2 class="hidden" id="MDLXIX">MDLXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXIX</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Pio V</span> papa 4.</td>
  </tr>
  <tr>
    <td><span class="smcap">Massimiliano II</span> imperad. 6.</td>
  </tr>
</table>

<p>
Perchè s'andava maggiormente accendendo
la guerra in Fiandra, e varii
principi della Germania aveano già preso
a proteggere il principe d'Oranges ribello
del re di Spagna, l'<i>imperador Massimiliano</i>,
a cui premeva di estinguere
quel fuoco anche pe' suoi particolari interessi,
avea spedito nell'anno addietro
a Madrid l'<i>arciduca Carlo</i> per consigliare
il re a levare dal governo di Fiandra
quel beccaio del <i>duca d'Alva</i>, e seco le
milizie spagnuole, assicurandolo che coll'uso
della clemenza quei popoli tornerebbero
tutti all'ubbidienza del re, purchè
vi si mettesse un governatore di gran
credito e prudenza. Ebbe un bel dire lo
arciduca. All'altura spagnuola sembrava
offeso il suo decoro, se cedeva alle dimande
de' sudditi, benchè portate dal
<span class="pagenum" id="Page_736">[736]</span>
cugino Augusto. Si sospettò tendere questo
maneggio a far cadere quel governo
in uno degli arciduchi, e a ricavarne la
libertà della religione nei Paesi Bassi. In
somma nulla di ciò ottenne l'arciduca;
ma bensì fu conchiuso che l'imperadore
darebbe per moglie al <i>re Filippo II</i> l'arciduchessa
<i>Anna</i> sua figlia, e a <i>Carlo IX</i>
re di Francia l'altra minor figlia <i>Isabella</i>.
Tornò l'arciduca Carlo in Italia, dopo
aver ricevuto dalla corte cattolica grossi
sussidii per la temuta guerra dei Turchi,
e passò a Firenze a visitar la principessa
sua sorella, e di là poi venne a dì 7 di
maggio a Ferrara per veder l'altra sorella,
cioè <i>Barbara</i> moglie del <i>duca Alfonso
II</i>. Siccome questo duca era sommamente
magnifico in simili occasioni,
non lasciò indietro spettacolo o divertimento
alcuno per solennizzar la venuta
di sì illustre cognato. Il condusse anche
a Venezia a veder la festa dell'Ascensione;
poscia ritornato con esso lui a
Ferrara, nel dì 26 del suddetto mese
fece eseguire un torneo di maravigliosa
invenzione e di somma spesa, in tempo
di notte, e sopra la larga fossa della città,
con singolar varietà di macchine, di azioni
e di ricche comparse. Ma sì grandiosa
festa, in cui non si sa se maggior fosse
il diletto o lo stupore, rimase funestata
da un lacrimevole successo. Perciocchè
essendo scesi dal muro in una barca sei
di que' nobili combattenti tutti armati,
cioè il conte Guido ed Annibale de' Bentivogli
(l'un figlio e l'altro fratello del
conte Cornelio Bentivogli), il conte Ercole
Montecuccoli, Niccoluccio Rondinelli,
il conte Ercole Bevilacqua ed Annibale
Estense, tutti signori di rara nobiltà
e valore, per poca avvertenza dei
loro servitori, si rovesciò la barca, e, a
riserva dei due ultimi, i quattro primi
cavalieri restarono miseramente affogati
nell'acqua.
</p>

<p>
Un altro miserabile spettacolo di
lunga mano maggiore si provò nell'anno
presente in Venezia. Tra le maraviglie di
Italia vien considerato il ricchissimo e
<span class="pagenum" id="Page_737">[737]</span>
vastissimo arsenale di Venezia. Nella
notte susseguente alla festa dell'Esaltazione
della Croce, ossia al dì 14 di settembre
(e non già al dì 24, come ha,
credo per errore di stampa, il Campana),
o per malizia degli uomini, o per natural
fermentazione dei nitri dell'aria,
si attaccò fuoco in uno dei torrioni, dove
era la polve da cannone, che si comunicò
ai tre altri simili. Tale fu l'empito di
questo scoppio, che rovinò la metà dell'arsenale,
si fracassarono molte galee,
andò per terra gran quantità di case vicine,
e tutto il monastero e la chiesa delle
Celestine, con altri infiniti danni. Tre o
quattro mesi prima s'era divulgato un
prognostico, senza saperne l'autore, che
alla metà di settembre verrebbe la fine
del mondo. Con questa prevenzione in
capo non si può esprimere qual terrore
negli animi anche della gente savia producesse
sì spaventoso accidente. Ma ritornata
la quiete primiera, non tardarono
quei prudentissimi padri a rifabbricar
tutto anche in forma migliore. Fu
questo un preludio a maggiori disavventure
della repubblica veneta, la quale,
sentendo un grande armamento che si
faceva dalla parte di Selim sultano dei
Turchi, fu obbligata anch'essa a fare un
grosso preparamento di vele e genti per
quel che potesse occorrere. Attendeva
intanto l'indefesso <i>pontefice Pio V</i> a mettere
in buon assetto le cose della religione,
con sostenerne la difesa in Francia,
Germania e Fiandra, e insieme a riformar
gli abusi dello stato ecclesiastico.
Da questo furono banditi gli Ebrei, e loro
solamente permesso di abitare in Roma
ed Ancona. Con buona prammatica fu
riformato il lusso delle donne, e molto
più quello degli ecclesiastici. Uscì rigoroso
proclama che vietava a chiunque
avea abitazione in Roma, il poter andare
alle pubbliche osterie e taverne, per quivi
mangiare, bere o giocare, essendo queste
unicamente istituite pel bisogno de' forestieri
e per chi non ha casa: regolamento
che verisimilmente fu di corta durata
<span class="pagenum" id="Page_738">[738]</span>
ma che sarebbe da desiderare introdotto
e mantenuto anche nelle altre città, per
impedir tanti disordini che ne provengono
al basso popolo. Ma pur troppo andrà
sempre il privato interesse al di sopra
del pubblico bene.
</p>

<p>
Le paci degli ugonotti in Francia
erano come le febbri quartane, e però
poco stettero coloro a sguainar le spade,
e a far più che mai una furiosa guerra
ai cattolici. Il <i>re Carlo IX</i> per questo ricorse
al papa, ai principi d'Italia e al re
di Spagna. E non indarno, perciocchè,
conoscendo il pontefice quanto in quei
torbidi fosse interessata la causa di Dio,
fece quanto potè per soccorrerlo. Da saggio
padre non adoperò già nei suoi Stati
l'odioso ripiego di accrescere la gravezze,
ma sì ben si servì delle preghiere,
colle quali ricavò dalla sola Roma cento
mila ducati, ed altrettanto dagli ecclesiastici,
ed altri cento mila dal rimanente
de' suoi Stati. Adunò inoltre quattro mila
fanti e mille cavalli, coi quali si congiunsero
altri mille fanti e cento cavalli
somministrati dal duca di Firenze. Eletto
per generale d'essa gente il <i>conte Sforza</i>
da Santafiora, spedì questo aiuto in
Francia: aiuto non lieve al re Cristianissimo
in que' bisogni, essendosi poi segnalati
questi Italiani nella difesa di Poitiers,
e nella battaglia di Moncontur, in cui le
armi cattoliche riportarono una gloriosa
vittoria. Ventisette furono le insegne o
bandiere che in tal congiuntura guadagnò
il conte di Santafiora generale del
papa; e queste, inviate a Roma, furono
appese in San Giovanni Laterano con
iscrizione in marmo per eterna testimonianza
della pietà del papa e del
valore degl'Italiani. Non parlo del progresso
delle guerre civili di Francia,
per accennare dipoi gli avvenimenti di
Fiandra, nei quali parimente ebbero
parte molte milizie e nobili d'Italia. Il
<i>duca d'Alva</i>, in cui, oltre alla naturale inclinazione,
si accresceva ogni dì più qualche
dose di alterigia per le vittorie riportate,
e per tante armi che aveva in sua
<span class="pagenum" id="Page_739">[739]</span>
mano, si teneva ormai sotto i piedi la
nazion fiamminga, sotto il qual nome a
me sia lecito di comprendere tutti i Paesi
Bassi. Trovando egli non solo esausto,
ma anche indebitato l'erario regio, per
rimetterlo, anzi per renderlo capace di
maggiori imprese, si avvisò d'imporre
nuovi aggravii a quei popoli. Pubblicò
dunque un editto, ordinando che si pagasse
per tutte le vendite de' mobili la
decima parte, la vigesima per gli stabili,
e di tutti per una volta sola la centesima.
Ma i Fiamminghi, assai conoscenti che
questo insopportabil peso era la maniera
d'impoverirli, e che tutto quello che contribuissero
alle voglie del duca, avea da
servire per maggiormente conculcar loro
stessi, cominciarono a ricalcitrare, mostrando
che siffatto insolito aggravio andava
a rovinar interamente il traffico,
già troppo infievolito a cagion di tanti
tessitori che erano passati in Inghilterra;
e che si ridurrebbono in tale povertà,
che neppure in tempo di pace avrebbero
potuto pagare le ordinarie contribuzioni.
Ma quanto più essi gridavano e comparivano
renitenti ad una cieca ubbidienza,
tanto più inalberava il duca. Il tornare
indietro non era cosa da Spagnuolo; perciò
venne al tuono delle minacce, ma
senza ottener l'intento. In tali dispute terminò
l'anno presente in quelle parti.
</p>

<p>
Ebbero in quest'anno varii capi di
querele contra del pontefice l'imperador
<i>Massimiliano II</i> e il re di Spagna <i>Filippo
II</i>. Le buone maniere che sapeva
usare l'accorto duca di Firenze <i>Cosimo I</i>,
l'aveano renduto sì accetto a <i>papa Pio V</i>,
ch'egli si potea in certa guisa chiamare
l'arbitro della corte romana. Bastava che
egli chiedesse, per ottenere. Concertata
dunque fra loro la maniera di decidere,
senza decidere, la preminenza del duca di
Firenze sopra quel di Ferrara, il papa nel
dì primo di settembre, senza partecipazion
del sacro collegio, dichiarò Cosimo <i>gran
duca di Toscana</i>, con assegnargli la corona
regale. Specialmente si fondò egli,
per concedergli quest'onore, nella pretensione
<span class="pagenum" id="Page_740">[740]</span>
del duca di non riconoscere alcun
superiore temporale nel dominio fiorentino,
e in una non so qual distinzione di
papa Pelagio. Per questa risoluzione si
risentirono forte e fecero gravi doglianze
l'imperadore e il re di Spagna, pretendendola
per una manifesta usurpazione
del diritto altrui, stante l'esser Cosimo
pel dominio fiorentino vassallo dell'imperio
(come esso Augusto con sua lettera <span class="fnote">[Lunigo, Codice Diplomat.]</span>
diceva apparire dalle investiture
ossia dai diplomi di Carlo V), e per la signoria
di Siena vassallo dei re di Spagna;
e stante il non aver i pontefici giurisdizione
alcuna temporale in quegli Stati.
Tanto più ancora si alterarono quei due
monarchi, perchè a dispetto delle loro
proteste e richiami, portatosi il duca Cosimo
nell'anno seguente a Roma, con
gran solennità ricevette dalle mani del
papa la corona regale e lo scettro, senza
che alcuno degli ambasciatori dei principi
volesse intervenire a quella funzione.
Dichiaravasi poi particolarmente
esacerbato il re Cattolico, per avere il
papa inviato in Sicilia monsignor Paolo
Odescalco con titolo di nunzio, e facoltà
di regolar quivi le cose ecclesiastiche:
cosa insolita e contraria al preteso privilegio,
ossia consuetudine della chiamata
monarchia di Sicilia. Dolevasi inoltre
che il pontefice avesse fatta un'altra
novità coll'aggiugnere alla bolla <i>In Coena
Domini</i> la proibizione ai principi d'imporre
nuove gabelle e dazii ai popoli lor
sudditi, con iscomunicar chi ciò facesse,
senza eccettuare alcuno dei monarchi.
Ma in nulla andarono a finir tutti questi
lamenti, proteste e disgusti, perchè tempi
correano, ne' quali ognun dei potentati
cattolici abbisognava delle rugiade di
Roma; l'imperadore per la guerra temuta
vicina dei Turchi; il re di Francia
per quella degli ugonotti; e il re Cattolico
per la rivolta dei Mori, e per li
torbidi della Fiandra. Anche il duca di
Savoia <i>Emmanuel Filiberto</i> restò non
<span class="pagenum" id="Page_741">[741]</span>
poco offeso per l'onore conferito dal
papa al duca di Firenze, e mandò le sue
grida a Roma. Quetollo il pontefice con
dire di non aver inteso con ciò di pregiudicare
ai diritti di principe alcuno.
</p>

<p>
Grande strepito parimente fece in
quest'anno ciò che nel dì 26 di ottobre
accadde al santo cardinale ed arcivescovo
di Milano <i>Carlo Borromeo</i>. Tra le
tante memorabili azioni sue per riformare
l'uno e l'altro clero di quella città,
singolare fu la sua premura di mettere
buon sesto al troppo scorretto e corrotto
ordine dei frati umiliati: ordine
nato nei secoli addietro in essa città,
e dilatato per la Lombardia. Congiurarono
contra di lui alcuni dei più scellerati,
e un Girolamo Donati, per soprannome
il Farina, sacerdote fra essi, prese
l'assunto di liberar da questa chiamata
vessazione l'ordine suo. Aspettò costui
che il sacro pastore si trovasse inginocchiato
su uno scabello verso mezz'ora
di notte nell'oratorio dell'arcivescovato
dove concorreva alle orazioni la di lui
famiglia con altre persone divote; ed
allorchè i musici cantavano queste parole:
<i>Non turbetur cor vestrum, neque
formidet</i>, dalla porta dell'oratorio, in
vicinanza di quattro braccia, gli sparò
un'archibugiata. Il colpi una palla nel
mezzo della schiena, ma non passò il
rocchetto, e cadde a terra. Più d'uno
dei quadrelli, onde era carico l'archibugio,
penetrò fino alla cute, e solamente
vi lasciò un nero segno. Gli altri quadretti
percossero il muro in faccia, e vi
fecero uno squarcio. Si sentì il santo arcivescovo
urtar sì forte da questo colpo,
che cadde boccone sullo scabello, e si
tenne per ferito a morte. Pure stette
saldo, finchè fosse terminata l'orazione,
dopo la quale si trovò egli sano e salvo
con segno manifesto della mano di Dio,
che miracolosamente il preservò dalla
morte. Ebbe tempo il sicario di fuggire
e di nascondersi; ma non si ascose già
alla giustizia di Dio, perchè di lì a qualche
tempo scoperto, ebbe il meritato castigo,
<span class="pagenum" id="Page_742">[742]</span>
tuttochè il buon cardinale facesse
il possibile per salvargli la vita. Per tanta
iniquità fu poi totalmente estinto da papa
Pio V, nel dì 8 di febbraio del 1571,
l'ordine dei frati Umiliati.
</p>

<hr />
</div>

<div class="chapter">
<h2 class="hidden" id="MDLXX">MDLXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXX</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Pio V</span> papa 5.</td>
  </tr>
  <tr>
    <td><span class="smcap">Massimiliano II</span> imperad. 7.</td>
  </tr>
</table>

<p>
Ancorchè si godesse in Italia la pace,
anno fu questo di calamità non lievi,
anno specialmente lagrimevole per la
guerra mossa dai Turchi alla Cristianità.
Era cominciata nel precedente una gravissima
carestia, che continuò per gran
parte di quest'anno, affliggendo, chi più
chi meno, tutti i popoli dell'Italia. Massimamente
in Venezia si provò questo
flagello, laonde la saviezza di quei reggenti
non ebbe altro ripiego che di metter
mano ai magazzini dei grani riserbati
pel bisogno delle armate, confidando
in Dio di risarcir questo danno. Servì
anche tal disavventura per far maggiormente
risplendere in Roma e nello Stato
ecclesiastico l'amor paterno di <i>papa
Pio V</i>, avendo egli procurato dei grani
dalla Puglia, e fin di Francia, e fattili
distribuire a minor prezzo ai popoli. In
gloria sua si rivolse la grossa perdita
che per tal cagione fece la camera pontificia.
Ma ciò che maggiormente angustiò
gli animi degl'Italiani, fu l'essersi
ornai scoperta ed avverata l'intenzione
de' Turchi contra di Cipri. Che bell'isola,
che delizioso e fertile paese fosse anticamente
Cipri, non ha bisogno d'impararlo
da me chiunque ha qualche tintura di
geografia. Finsero gli antichi esser ivi
nata Venere, per significar le sue delizie.
E finchè quell'isola, non immeritevole
del nome di regno, ebbe i suoi re cristiani,
si mantenne in gran credito; dacchè
è caduta in mano de' Turchi, non
pare più quella di prima: disgrazia comune
a tanti altri una volta bellissimi
paesi dell'Asia, per la trascuraggine ed
avarizia di quei barbarici padroni. Erano
<span class="pagenum" id="Page_743">[743]</span>
circa ottanta anni che la repubblica veneta
signoreggiava in Cipri, e perchè
durava la pace colla Porta ottomana,
lieve presidio d'armati teneva alla difesa
di quell'isola, fidandosi delle cernide che
erano a mezza paga. Nel cuor d'essa
isola si covavano ancora dei mali umori
per l'odio professato dai lavoratori delle
terre ai nobili, dai quali venivano trattati
come schiavi: male inveterato, a
cui, per quanto facesse la veneta saviezza,
non potè mai trovare rimedio che
lo risanasse. Costoro nulla più sospiravano
che di mutar padrone colla solita
lusinga di trovarne dei migliori, o, per
dir meglio, dei meno aspri e meno indiscreti.
</p>

<p>
Non furono pigri al sentore della
minacciata irruzione dei Turchi i senatori
veneti a far gente, ed allestir quante
galee ed altri legni mai poterono. Nel
qual tempo, cioè al dì 3 di maggio, festa
della Croce, mancò di vita il doge <i>Pietro
Loredano</i>, e in luogo suo nel dì 9 oppure
11 d'esso mese fu sostituito <i>Luigi
Mocenigo</i>, personaggio di gran vaglia,
quale appunto si richiedeva in tempo di
tanti disastri. Con volontarie offerte di
uomini, di danaro, di munizioni e legni,
concorsero all'aiuto di essa repubblica
tutte le città, e i nobili e benestanti del
suo dominio. Minore non fu l'ardore e
zelo di papa Pio in questo bisogno della
cristianità. Colle più efficaci lettere si
studiò di commuovere i principi cristiani,
e fino il sofì di Persia; ma non gli
riuscì, se non di trarre alla difesa dei
Veneziani il re Cattolico. Per aggravare
il men possibile i sudditi suoi, e far danaro,
s'indusse il pontefice a vendere
alquanti chericati di camera, da' quali
ricavò ducento mila scudi, e giunse fino
a spogliare il <i>cardinale Alessandrino</i> suo
nipote del grado di camerlengo, per conferirlo
al cardinal Cornaro, che sborsò
per esso sessanta mila ducati d'oro. Con
tali sussidii fece egli armare dodici o
tredici galee, general delle quali fu costituito
<i>Marcantonio Colonna</i>. Dal re di
<span class="pagenum" id="Page_744">[744]</span>
Spagna vennero spedite quarantanove,
oppure cinquantadue altre galee sotto il
comando di <i>Gianandrea Doria</i>. Ma soprattutto
grandioso fu l'armamento della
repubblica veneta, tuttochè allora più
che mai si provassero i morsi della carestia;
avendo ella messi insieme circa
centosessanta legni da guerra, senza contar
quelli da carico. Altri scrissero essere
quell'armata veneta composta di
cento trentasei galee sottili, undici galee
grosse, fuste undici, navi, tra veneziane e
forestiere, trenta, e galeoni quindici di
Candia. Di sì grossa armata navale restò
eletto capitan generale <i>Girolamo Zeno</i>.
Unironsi queste forze cristiane alla Suda
in Candia, ma con provarsi anche allora
che le leghe non son diverse dai leuti,
difficili ad accordarsi, troppo facili a
scordarsi. Niuno avea preveduto, o certamente
non s'era provveduto, a chi
dovesse toccar la preminenza, ed anche la
principal direzione della flotta combinata,
pretendendo quell'onorevol posto cadaun
dei generali per varie loro ragioni.
Si perdè gran tempo ad aspettar le istruzioni
e risoluzioni delle corti; e intanto
entrarono varie malattie epidemiche,
oppur la vera pestilenza nelle galee veneziane,
che sconcertò di troppo le misure
prese. In una parola, tante armi
dei cristiani a nulla avendo servito per la
difesa di Cipri, si ridussero ai quartieri
di verno, nè si potè contare alcuna riguardevole
loro impresa.
</p>

<p>
Non così avvenne alla potentissima
flotta turchesca, la quale fu creduta da
alcuni che ascendesse a trecento vele.
Approdò con tante forze a Cipri il bassà
Mustafà generale di terra di essi Turchi,
ed insieme Pialy bassà generale di mare.
Se più gente e più consiglio fosse stato
in quell'isola, forse loro si potea impedire
lo sbarco. Ma le cernide ricusarono
di comparire alla difesa; i villani, maltrattati
da quella nobiltà, accolsero a
braccia aperte i Musulmani. Sbarcata
la prima gente, tornò Pialy verso terra
ferma, per condurre un nuovo convoglio.
<span class="pagenum" id="Page_745">[745]</span>
Voce comune fu che in più volte sessanta
mila combattenti almeno, fra' quali circa
sei mila cavalli ed altrettanti giannizzeri,
smontassero in quell'isola. Impresero
quei Barbari nel dì 25 di luglio l'assedio
di Nicosia, città capitale del regno, ch'era
stata convenevolmente fortificata e provveduta
di viveri, ma mal fornita di presidio
valevole a render vani gli sforzi dei
Turchi, o almeno a difficoltarne i progressi,
perchè consistente in soli mille e
trecento fanti italiani pagati, e in quasi
altri otto mila Ciprioti, parte nobili e
parte plebei, quasi tutta gente inesperta
alle azioni di guerra. Con tutto ciò in
quindici assalti furono ributtati i Turchi,
e durò quell'assedio sino al dì 9 di settembre;
nel quale sì fieramente restò
combattuta la città, che vi entrarono
vittoriosi gl'infedeli. Orrido spettacolo
allora si vide: più di quindici mila cristiani,
fra' quali si contò gran numero
di fanciulli minori di quattro anni, furono
messi a fil di spada; il resto di que' cittadini
condotti in una misera schiavitù,
pochi essendosene salvati; ogni sfogo di
libidine anche più nefanda ivi si esercitò;
e perchè la città era ricchissima, gran
preda fu fatta da quei cani. Dopo tale
acquisto, vilmente si rendè Cerines, nè
altro luogo dell'isola fece da lì innanzi
resistenza, fuorchè Famagosta, città principale
dopo Nicosia. Poco stette Mustafà
a mettere il campo intorno ad essa, e ad
accostarsele colle trincee; ma difendendosi
valorosamente i cristiani, e venuto
il tempo di menare in salvo l'armata
navale per la vicinanza del verno, l'assedio
si cangiò in blocco, e per questo
anno Famagosta schivò il giogo turchesco.
</p>

<p>
Nel dì 25 di febbraio dell'anno presente
il pontefice pubblicò una terribil
bolla contro <i>Elisabetta regina</i> d'Inghilterra,
dichiarata scomunicata e privata
di ogni diritto in quel regno, con ordinare
agl'Inglesi di non prestarle ubbidienza.
Dovette avere il santo padre giusti motivi
di formar questa bolla, e di formarla dopo
tanto tempo che Elisabetta era salita
<span class="pagenum" id="Page_746">[746]</span>
e sì ben assodata sul trono. Fu creduto
che si maneggiasse in Inghilterra una
secreta congiura di cattolici, che poi scoperta
svanì colla morte del duca di Norfolch.
Ma qual buon effetto potessero produrre
siffatti fulmini consistenti in sole
parole contra di un regno, dove sì gran
piede avea presa l'eresia, professata non
men da essa regina che dai più del popolo,
forse allora non l'intesero i politici,
e meno ora l'intendiamo noi, al sapere
che dopo ciò andarono sempre più di
male in peggio gli affari della religione
cattolica in quel regno. Alle calamità
dell'anno presente, cioè alla carestia, alla
guerra, e alla pestilenza, che in varii
luoghi si fecero sentire, si aggiunse anche
il tremuoto. Cominciò questo in Ferrara
nella notte seguente al dì 16 di novembre,
e continuò poi con varie ora picciole
ora grandi scosse pel resto dell'anno,
e parte ancora del seguente. Rovinò
per questo flagello parte del castello
del duca, e molte chiese, monisteri e case;
e fu obbligato il popolo a ridursi nelle
piazze e campagne sotto capanne e tende,
finchè a Dio piacque di restituir la
quiete a quella terra. In essa città di
Ferrara molto prima, cioè nel dì 19 di
gennaio del presente anno, furono celebrate
le nozze di <i>Lugrezia d'Este</i>, sorella
del duca <i>Alfonso</i>, con <i>Francesco Maria
della Rovere</i>, figlio primogenito del
duca d'Urbino. Passò ancora per Fiandra,
incamminata a Madrid, l'arciduchessa
Anna figlia dell'imperador Massimiliano II,
maritata con <i>Filippo II re</i> di Spagna.
Numerosa flotta la condusse in Ispagna,
dove con somma magnificenza fu accolta,
e succederono nobilissime feste accompagnate
dalla universale allegria; tanto
più grande, perchè già era terminata la
guerra contro i Mori con grande onore
di <i>don Giovanni d'Austria</i>, dal cui comando
e valore si riconobbe la felice riuscita
di quella per altro difficile impresa.
Fu eziandio condotta in Francia, nel dì
26 di novembre di questo anno dall'elettore
di Treveri l'altra minore <i>arciduchessa
<span class="pagenum" id="Page_747">[747]</span>
Isabella</i>, figlia del suddetto Augusto,
maritata col <i>re Carlo IX</i>: matrimonio che
durò poi pochi anni, e di cui non uscì che
una principessa di corta vita anch'essa.
</p>

<hr />
</div>

<div class="chapter">
<h2 class="hidden" id="MDLXXI">MDLXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Pio V</span> papa 6.</td>
  </tr>
  <tr>
    <td><span class="smcap">Massimiliano II</span> imperadore 8.</td>
  </tr>
</table>

<p>
I progressi dell'armi turchesche nell'isola
di Cipri, quanto dall'un canto accrescevano
il terrore ai popoli d'Italia,
altrettanto incitavano il papa, il re Cattolico
e la repubblica veneta a premunirsi
per la difesa dei loro Stati, che tanto
più restavano esposti alle violenze degl'infedeli.
Spedì il pontefice per questo
il <i>cardinal Alessandrino</i> in Ispagna a trattare
una lega stabile fra esso, il <i>re Filippo</i>
e i <i>Veneziani</i> contro il nemico comune.
Fu questa conchiusa nel dì 20 di maggio
con varie capitolazioni. Fecero poscia
queste tre confederate potenze i loro
maggiori sforzi in congiuntura di tanto
bisogno, ma non con quella prontezza
che occorreva, parte per la difficoltà di
raunar la troppo necessaria pecunia, e
parte pel tempo ch'esige il preparamento
delle genti, navi, munizioni, e di tanti altri
varii attrecci di guerra. Non mancarono
già i Veneziani di spedire verso la
metà di gennaio Marcantonio Querini con
quattro navi scortate da dodici galee, per
portare soccorso alla città di Famagosta
bloccata dai Turchi. Felicemente arrivò
colà questo convoglio; tre galee nemiche
furono colle artiglierie battute a fondo, e
le altre fuggirono. Sbarcò il Querini mille
e settecento fanti in quella città, e gran
copia di provvisioni da bocca e da guerra,
ma non già sufficiente a sostenere un
lungo assedio. Pervenuto al sultano Selim
l'avviso di questo soccorso, diede
nelle furie contra del bassà Pialy, e poco
mancò che non dimandasse la sua
testa; il privò nondimeno del generalato,
e a lui sostituì il bassà Aly. Costui
insieme col bassà Mustafà, siccome ben
comprese le premure del gran signore,
<span class="pagenum" id="Page_748">[748]</span>
così non ommise diligenza veruna per
tosto ripigliare l'interrotto assedio di Famagosta.
Se dobbiam credere alle relazioni
di questa guerra, descritta da moltissimi
autori di quel tempo, fioccò da
tante bande e con tanti tragitti sì gran
numero di soldati infedeli pagati e venturieri
nell'isola di Cipri, che fu creduto
ascendere a quasi ducento mila combattenti
e a quaranta mila guastatori. Probabilmente,
secondo il solito, la fama, la
paura e il voler giustificare la fortuna dei
Turchi, accrebbe, se non della metà, almen
di un buon terzo le loro forze. Nell'aprile
si riaprì sotto Famagosta il teatro
della guerra, alla cui difesa non si
trovarono se non quattro mila fanti, lieve
guarnigione in sì gran bisogno. Furono
anche alzati varii forti contro la città; le
trincee cominciarono ad inoltrarsi, le
batterie a far continuo fuoco. Giocarono
dall'una e dall'altra parte varie mine,
e furono dati molti assalti, tutti ripulsati
con grande mortalità degli aggressori.
</p>

<p>
Ma perciocchè ai Turchi, per ottenere
in siffatte occasioni l'intento loro,
nulla incresce il sacrificar migliaia di persone,
andò così avanti il loro furore,
con iscemare intanto il numero dei difensori,
che nel dì 2 d'agosto i cristiani,
dopo aver fatte maraviglie di valore, trovandosi
non aver più che sette barili di
polve da fuoco, furono obbligati a trattar
della resa nel dì suddetto. Accordò l'iniquo
Mustafà quanto essi domandarono,
cioè salve le persone, armi e robe dei
soldati e cittadini; che questi potessero
vivere secondo la legge cristiana e ritener
le loro chiese; che i soldati, e chiunque
volesse, avessero libero passaggio in Candia,
scortati dalle galee turchesche. Non
si può senza orrore e senza raccapricciarsi
rammentare qual fosse la perfidia
ed inumanità di Mustafà in tale occasione.
Dacchè furono venuti sufficienti legni
per menar via i soldati cristiani, e questi
imbarcati, <i>Marcantonio Bragadino</i> provveditore
e governator della città, ed
<i>Astorre Baglione</i> generale dell'armi con
<span class="pagenum" id="Page_749">[749]</span>
gli altri nobili, e con cinquanta soldati,
per concerto già fatto, uscirono della città
(era il dì 15 di agosto), e andarono
al padiglione di Mustafà, affine di
consegnargli le chiavi. Cortesemente furono
accolti, e fatti sedere, e il Turco,
passando di uno in altro ragionamento,
mise infine mano ad una di quelle avanie
che spesso usano quei barbari contra dei
cristiani, imputando al Bragadino di aver
durante la tregua fatto ammazzare alcuni
schiavi turchi. Negò il Bragadino di
aver commesso un tale eccesso. Allora
Mustafà tutto in collera alzatosi in piedi,
ordinò che ognun di loro fosse legato,
essendo essi senz'armi, perchè all'entrar
del padiglione furono astretti a deporle.
Così legati e condotti nella piazza
davanti al padiglione, a cadaun di quei
nobili, fuorchè al Bragadino, tagliato fu
il capo. I soldati venuti con loro, e circa
trecento altri cristiani furono messi a fil
di spada; e quei che erano imbarcati,
svaligiati tutti e posti alla catena. Il Bragadino,
dopo avere sofferto varii strapazzi,
spogliato ed attaccato al ferro della berlina,
fu scorticato vivo da un Giudeo.
Tal costanza d'animo in sì fieri tormenti
mostrò quel prode cavaliere, che niun
segno mai diede di dolore; e solamente
raccomandandosi a Dio, e rimproverando
al Barbaro la rotta fede, allorchè giunse
il tagliatore all'umbilico, spirò l'anima.
La pelle sua riempiuta di paglia, ed attaccata
ad una antenna, fu mandata a farsi
vedere per tutti i lidi della Soria: trofeo
ben degno d'una perfidia e crudeltà senza
pari. E in tal guisa restò il bel regno
di Cipri in mano dei nemici del nome
cristiano.
</p>

<p>
Non parlerò io d'altre minori azioni
di guerra fatte dai Veneziani e Turchi
nell'Adriatico, e in altri mari prima di
questo tempo, o durante l'assedio di
Famagosta, premendomi di rallegrare i
lettori dopo sì disgustosa narrativa con
un memorabil fatto dell'armi cristiane,
e massimamente italiane. Avea il re Cattolico
<i>Filippo II</i> spedita la sua flotta navale
<span class="pagenum" id="Page_750">[750]</span>
a Messina sotto il comando di <i>don
Giovanni d'Austria</i> suo fratello naturale,
a cui si unì <i>Gian-Andrea Doria</i> Genovese
colle sue galee al soldo di esso re. Colà
ancora erano giunti <i>Marcantonio Colonna</i>
generale del papa colle sue galee, e <i>Sebastiano
Veniero</i> generale delle forze di
mare della repubblica veneta. Trovossi
nella mostra consistere l'unione di queste
flotte in dodici galee del papa, in ottantuna
del re di Spagna, con venti navi,
e forse più, da carico; in cento e otto
galee, sei galeazze e due navi de' Veneziani;
in tre galee di Malta e in tre altre
del duca di Savoia. Eranvi altri legni minori
in gran copia. Sopra sì possente armata
militavano dodici mila italiani, guidati
da valorosi capitani di lor nazione,
cinque mila spagnuoli, tre mila tedeschi,
tre mila venturieri, portati dalla difesa
della fede e dal desiderio della gloria, oltre
ai necessari marinai. Fra que' venturieri
non si debbono tacere <i>Alessandro
Farnese</i> principe di Parma, e <i>Francesco
Maria della Rovere</i> principe d'Urbino.
Fecero vela questi generosi campioni nel
dì 16 di settembre dopo varie consulte,
con risoluzione di andar a trovare l'armata
navale nemica, per fiaccare le corna
alla potenza ottomana, divenuta oramai
troppo insolente e superba per le passate
vittorie. Trovaronsi a vista le due potenti
nemiche armate la mattina del dì
7 di ottobre, giorno di domenica. Era
partita la turchesca da Lepanto, comandata
dal generale Aly, dal generale di
Tunisi e di Algeri, e da altri bassà e sangiacchi,
e in numero di vele era molto
superiore alla cristiana. Avea ordine dal
gran signore il general Aly di venire a
battaglia scontrandosi coi nemici; ed
appunto furono a fronte dei cristiani verso
l'isole Curzolari. Allora dall'una e
dall'altra parte si misero in ordinanza
tutte le navi, formando cadauna armata
tre schiere a guisa di mezza luna. Don
Giovanni d'Austria generalissimo postosi
in una fregata andò girando ed animando
ciascuno a ben combattere per la difesa
<span class="pagenum" id="Page_751">[751]</span>
e per l'onore della fede cristiana, con
assicurar tutti della protezione di Dio,
potentissimo padre dei suoi fedeli, e gran
rimuneratore di chi mette la vita per la
santa sua religione. Inteneriti tutti a queste
parole i soldati, e piangendo per la
allegrezza, rispondevano con alte grida:
Vittoria, vittoria. Si faceano intanto continue
preghiere dai popoli cristiani per
implorare la benedizion di Dio all'armi
cristiane; il papa avea a questo fine pubblicato
prima il giubileo, ed eransi fatte
pie processioni dappertutto.
</p>

<p>
Azzuffaronsi dunque le due contrarie
armate, e si dichiarò presto la mano di
Dio in favore dei suoi. Soffiava dapprincipio
un vento maestrale favorevole ai
Turchi. Si abbonacciò il mare, ed eccoti
sorgere un vento siroccale, che portava
tutto il fumo contra dei Turchi, e quanto
rispigneva indietro i loro legni, altrettanto
facilitava ai cristiani l'urtare in essi.
Durò il terribil combattimento ben quattro
ore, senza che piegasse la vittoria ad
alcuna di esse. Ma le galee grosse cristiane,
che erano avanti, tal danno colle
artiglierie recavano ai nemici, che cominciarono
ad affondare alcuni dei legni
turcheschi. Quindi si abbordarono insieme
le galee di questi e di quelli, ed allora
si fece pruova di chi vantaggiasse l'altro
in valore. Gran bisogno di coraggio ebbe
don Giovanni d'Austria, essendosi trovata
la sua capitana in gran pericolo per
lo sforzo incredibile della reale dei Musulmani
contra d'essa, e per trecento
almeno de' suoi rimasti ivi uccisi. Non
men di lui gli altri due generali Colonna
e Veniero fecero singolari prodezze. Finalmente
andò in rotta l'armata turchesca,
dappoichè il generale Aly fu ucciso
d'archibugiata. Il suo capo reciso dal
busto, e messo sopra una picca, finì di
mettere lo spavento in chiunque potè
ravvisarlo. Venne alle mani dei cristiani
una gran quantità di legni nemici e di
prigioni. Almen quindici mila infedeli fu
stimato che perissero in quel terribil conflitto.
L'iscrizione posta a <i>papa Pio V</i> ed
<span class="pagenum" id="Page_752">[752]</span>
alcuni autori parlano di trenta mila di
coloro uccisi; ma certo niuno li contò.
Vi perderono la vita più di cinque mila
cristiani fra i quali alcuni insigni personaggi,
e spezialmente fu compianta la
morte di <i>Agostino Barbarigo</i> provveditor
generale della veneta armata, alla cui
savia condotta si attribuì in parte sì gloriosa
vittoria. Più di dodici mila schiavi
cristiani in tal congiuntura riacquistarono
la libertà. Moltissimi di essi, allorchè
videro declinar le forze turchesche,
essendosi sferrati, aveano accresciuto il
terrore nelle lor galee. Anzi gli stessi
schiavi dell'armata cristiana, dacchè fu
loro promessa la libertà dopo la vittoria,
presero l'armi, e recarono non lieve
aiuto ai combattenti padroni. Furono
dipoi divise fra i vincitori le spoglie e i
prigioni, ch'erano circa cinque mila. Al
generale del papa toccarono diecisette
galee e quattro galeotte; a don Giovanni
d'Austria cinquantasette galee ed otto
galeotte; ai signori veneziani galee quarantatre
e sei galeotte. Tra Savoia e
Malta furono divise diciotto galee. Fama
fu che circa sessantadue legni turcheschi
fossero gittati a fondo, e certamente si
affondarono diecisette galee cristiane.
</p>

<p>
L'avviso di sì segnalata vittoria, portato
da uffiziali e corrieri alle corti, non
si può esprimere qual giubilo spargesse
nel cuore di ogni cattolico, e con quante
feste e trasporti d'allegria fossero dipoi
rendute grazie all'Altissimo. In Venezia
tanta fu la gioia, che quel popolo diede
in eccessi. Giunse a Madrid la lieta nuova,
seguitata fra poco da altra felicità, cioè
dalla nascita di un figlio maschio del re
Cattolico, a cui fu posto il nome di <i>Ferdinando</i>,
accaduta nel dì 4 di dicembre.
Da Venezia in due giorni arrivò
a Roma questo avviso, che riempiè di
inesplicabil consolazione il pontefice e il
popolo romano. Scritto è che al santo
padre Dio rivelò la riportata vittoria
nell'ora stessa in cui questa si dichiarò
a favor de' cristiani. Crebbe dipoi l'universal
gioia in Roma stessa al comparir
<span class="pagenum" id="Page_753">[753]</span>
colà nel dì 16 di dicembre il generoso
generale dell'armi pontificie <i>Marcantonio
Colonna</i>, il quale cotanto avea contribuito
al buon esito di quella impresa. Il ricevimento
suo rinovellò in qualche maniera
la memoria degli antichi trionfi romani:
tal fu la pompa con cui venne incontrato
dal senato e dai magistrati della città, ed
accompagnato al Campidoglio, alla udienza
del papa e al sacro tempio di Santa
Maria d'Araceli, dove con suntuosi doni
riconobbe dal favore divino quanto era
avvenuto in quel terribil cimento. Ma
chi lo crederebbe? Una sì insigne vittoria,
di cui volle il buon pontefice che si conservasse
eterna la memoria coll'istituire
la Festa di Santa Maria della Vittoria, che
oggidì si celebra nella prima domenica
di ottobre; una, dico, sì strepitosa vittoria
non fu poi seguitata da alcun rilevante
frutto e vantaggio della repubblica
cristiana, e solamente servì a far conoscere
che il Turco non è una potenza invincibile.
Perchè ciò avvenisse, lo vedremo
all'anno seguente. Si divisero poi
le flotte cristiane per ritirarsi ai quartieri
d'inverno, stante l'avanzata stagione; e
benchè i Veneziani ricuperassero qualche
luogo tolto loro dai Turchi in Albania,
furono nondimeno anch'essi forzati a
riposare.
</p>

<hr />
</div>

<div class="chapter">
<h2 class="hidden" id="MDLXXII">MDLXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="smcap lowercase">MDLXXII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Pio V</span> papa 7.</td>
  </tr>
  <tr>
    <td><span class="smcap">Gregorio XIII</span> papa 1.</td>
  </tr>
  <tr>
    <td><span class="smcap">Massimiliano II</span> imperad. 9.</td>
  </tr>
</table>

<p>
Fu chiamato in quest'anno da Dio
il buon <i>pontefice Pio V</i> a ricevere in cielo
il premio della santa sua vita, e delle
tante degne sue azioni in pro della repubblica
cristiana. Le astinenze, le orazioni
e le fatiche sue indicibili per ben
esercitare l'uffizio pastorale, e per la
difesa del cristianesimo, aveano forte
indebolita la di lui sanità. Si aumentarono
nel marzo i suoi malori; laonde nel
dì primo di maggio passò a miglior vita,
lasciando dopo di sè un odore di sì rara
<span class="pagenum" id="Page_754">[754]</span>
santità, che fu poi registrato dopo molti
anni nel ruolo dei beati, e ai dì nostri si
è celebrata la solenne di lui canonizzazione.
La mancanza di questo insigne
pontefice quella fu che troncò il filo ai
progressi dell'armi cristiane contro il
comune nemico. Aveva egli, per sostener
la guerra santa, negli anni addietro impiegato
un gran tesoro. Maniera inoltre
non gli era mancata di raunarne assai
più per continuarla nell'anno presente,
di modo che si trovò in castello Santo
Angelo dopo la sua morte un milione e
mezzo di scudi d'oro destinato a quel
fine. Teneva egli come in pugno la maggior
parte dei re e principi cristiani:
tanta era la venerazione che ognun professava
al complesso delle sue virtù, e
al suo indefesso zelo pel bene della cristianità:
e però potevansi sperare per
mezzo suo maggiori vantaggi alla causa
comune. Non mancò, è vero, il suo successore
di sposare le medesime massime,
siccome vedremo; ma non passò in lui
col pontificato anche il gran credito di
papa Pio V. Entrati i cardinali in conclave,
da lì a due o tre giorni, cioè nel
dì 15 di maggio, con mirabil concordia
elessero papa il <i>cardinale Ugo Boncompagno</i>,
creatura di papa <i>Pio IV</i>, personaggio
ben degno di sì eccelsa dignità.
Era egli di famiglia antica e nobile bolognese,
discendente, secondo le mie congetture,
da quel Boncompagno nativo di
Firenze, che circa il 1200 si truova pubblico
lettore nell'università di Bologna,
e lasciò un libro intitolato <i>De obsidione
Anconae</i> dell'anno 1172, da me dato alla
luce <span class="fnote">[Rerum Italicarum, tom. 6.]</span>, e di cui tuttavia resta inedito in
Francia un trattato <i>De Arte Dictaminis</i>,
citato dal Du-Cange nel Glossario latino.
Di lui probabilmente fu nipote quel Dragone
Boncompagni, che, per attestato del
Ghirardacci <span class="fnote">[Ghirardacci, Storie di Bologna.]</span>, nell'anno 1293 con
alcuni altri andò inviato dal senato bolognese
per ambasciatore al vescovo di
Bologna.
</p>

<p>
<span class="pagenum" id="Page_755">[755]</span>
</p>

<p>
Prese il novello papa il nome di <i>Gregorio
XIII</i>, dicono per la venerazione che
egli professava a san Gregorio Magno, se
pur non fu a san Gregorio Nazianzeno.
Volle che invece di gittare al popolo, secondochè
si usava nella coronazione dei
papi, la somma di quindici mila scudi di
oro, questa si distribuisse ai poveri. Parimente
in favor d'essi ordinò che s'impiegassero
altri venti mila scudi, soliti a
darsi ai conclavisti, perchè niuna molestia
o fatica aveano patito in sì poco tempo
che era durato il conclave. Era non
so come saltato in capo al pontefice <i>Pio V</i>
di fabbricare oppur di tirare innanzi una
fortezza nel territorio di Bologna. Il primo
favore che papa Gregorio compartì
alla sua patria, fu quello di ordinarne la
demolizione nei primi giorni del suo pontificato.
Ad inchinare il nuovo pontefice
si portò in persona Alfonso II duca di
Ferrara con accompagnamento magnifico
di molta nobiltà, e vi concorsero ancora
gli ambasciatori di tutti i potentati
cattolici. Mostrò dipoi questo pontefice il
medesimo desiderio ed ardore, che aveva
già avuto il suo predecessore, per proseguir
la guerra contro la potenza ottomana;
e però spedì tosto nunzii e legati ai
monarchi e principi della cristianità, per
pregarli ed esortarli a così lodevole impresa.
Confermò generale delle galee
pontificie <i>Marcantonio Colonna</i>, già mandato
innanzi dal sacro collegio ad imbarcarsi.
Ma non vi fu che il re Cattolico
<i>Filippo I</i>I, il quale contribuisce soccorsi,
e questi anche lievi a paragon dell'anno
precedente; perchè gravi sospetti correano
che il re di Francia macchinasse
guerra contro la Spagna e con qualche
certezza si prevedevano perniciosi movimenti
nei Paesi Bassi. Ventitrè sole galee
con sei mila fanti ottenne il pontefice da
<i>don Giovanni d'Austria</i>, senza che questi
si volesse muovere da Messina col restante
di sua armata, affin d'essere pronto
ai bisogni occorrenti del Cattolico monarca.
Contuttociò unite che furono,
dopo gran ritardo, queste forze con quelle
<span class="pagenum" id="Page_756">[756]</span>
de' Veneziani, comandate dal nuovo
generale <i>Jacopo Foscarino</i>, trovossi la
flotta cristiana gagliarda di centocinquanta
galee, ventitrè navi, sei galeazze e
trenta altri legni minori. Ad onta della
gran rotta dell'anno addietro, avea potuto
la Porta ottomana formare una flotta
di ducento sessanta tra galee, galeotte e
fuste, con cinque galeazze: flotta nondimeno
inferiore di nerbo e di coraggio
alla cristiana. In traccia di costoro fecero
vela i due generali Colonna e Foscarino.
Ma il generale turchesco Uluccialì, uomo
di sopraffina accortezza, benchè sempre
mostrasse voglia di azzuffarsi, pure fuggì
sempre ogni incontro, e sì artifiziosamente
andò trattenendo i cristiani, che lor
fece perdere il resto della campagna;
laonde, appressandosi il verno, non altra
gloria riportarono questi a casa, che quella
di aver fatto paura ai nemici. Per altro
a sì infelice successo contribuì non poco
don Giovanni d'Austria, il quale ora facendo
vista di voler passare al comando
dell'armata, senza poi mantener la parola,
ed ora facendo doglianze perchè senza
di lui gli altri due generali tentassero
di dar battaglia, imbrogliò non poco i disegni;
e neppur si trovò grande armonia
fra il Colonnese e il Foscarino: cose
tutte che sommamente afflissero papa
Gregorio.
</p>

<p>
L'anno fu questo in cui propriamente
ebbe principio la ribellione de' Paesi
Bassi contra del re Cattolico. Avea ben
esso monarca mandato colà un general
perdono, che fu pomposamente pubblicato
in Anversa dal <i>duca d'Alva</i> nel 1570,
ma con poco frutto, perchè cotali riserve
ed uncini conteneva l'indulto, che pochi
ne mostrarono stima, e niuno ne fece allegrezza.
E fin qui era andato fluttuando
l'odioso affare delle gravezze imposte da
esso duca tra le di lui minaccie e la disubbidienza
e costanza di buona parte
di que' popoli di non voler pagare: quando
si avvisò il superbo reggente di mettere
mano alla forza per conciliare rispetto
alle sue leggi col gastigo dei renitenti.
<span class="pagenum" id="Page_757">[757]</span>
Allora apparve qual odio, quali mali umori
covassero le genti di quelle provincie,
soffiando spezialmente nel segreto fuoco
con esortazioni e promesse di soccorsi il
principe d'Oranges, animato dai protestanti
di Germania e dagli ugonotti di
Francia. Pertanto nell'Olanda, Zelanda
e Frisia si diede fuoco ad un aperto ammutinamento
e rivolta di molte città,
dove principalmente avea preso radici la
eresia, restando nulladimeno alla Chiesa
ed al re ubbidiente la principal fra esse,
cioè Amsterdam. Collegaronsi queste,
prestarono una spezie di ubbidienza all'Oranges,
da lui riceverono governatori
e leggi. Ed ecco il principio della repubblica
delle Provincie Unite, volgarmente
appellata la repubblica Olandese, che
andò poi a poco a poco crescendo pel
concorso dei vicini Tedeschi, Franzesi ed
Inglesi, tanto nella profession dell'eresia,
quanto nella mercatura e nelle forze di
mare, che arrivò a divenire una delle potenze
più ricche dell'Europa, quale oggidì
la miriamo. Il di più dee prenderlo il
lettore da altre storie. Sia a me lecito di
accennare anche un altro non men sonoro
avvenimento della Francia, spettante
all'anno presente. Durava la pace fra il
<i>re Carlo IX</i> e gli ugonotti; ma perciocchè
il re, tenendo davanti agli occhi le tante
infedeltà ed insolenze passate di quegli
eretici, e temendone sempre delle nuove,
tuttodì cercava la via di vendicarsene e
di opprimerli; finalmente si fermò nella
risoluzion seguente. In occasione ch'era
concorsa a Parigi copia di coloro, e spezialmente
di nobili, per le nozze di <i>Arrigo
re di Navarra</i> (eretico che a suo tempo
vedremo re di Francia) con <i>Margherita
di Valois</i> sorella cattolica del suddetto re
Carlo, segretamente fu dato ordine dal
re che nella notte precedente al dì 24 di
agosto, ossia alla festa di san Bartolomeo,
si uccidessero tutti gli ugonotti.
Grande strage fu fatta di loro in Parigi,
unitosi il popolo ai soldati del re contro
gli odiati nemici della religion cattolica;
e quivi ne perirono circa due o tre mila,
<span class="pagenum" id="Page_758">[758]</span>
come scrissero l'Adriani e lo Spondano,
e non già dieci mila, come altri hanno
scritto, fra' quali si contarono quasi
quattrocento gentiluomini che godeano
gradi onorati di milizia: esecuzione, in
cui restarono involti anche molti innocenti
cattolici, perchè ricchi. Andò poi un
regio bando, che più non s'incrudelisse
contro gli Ugonotti, ma non fu a tempo
per trattenere i cattolici di Lione, Tolosa,
Roano ed altre città, dal mettere a fil di
spada quanti di quella setta caddero nelle
lor mani. Famoso perciò divenne in Francia
questo macello col nome delle Nozze
parigine e della Notte di San Bartolomeo.
Lascerò io disputare ai gran dottori intorno
al giustificare o riprovare quel sì strepitoso
fatto, bastando a me di dire che
per cagion d'esso immense esagerazioni
fece il partito degli ugonotti, e loro servi
di stimolo e scusa per ripigliar l'armi
contra del re. Nel settembre di questo
anno terminò i suoi giorni <i>Barbara d'Austria
duchessa</i> di Ferrara, in cui fra le
molte virtù spezialmente si distinse la
pietà, ereditaria dote della nobilissima
casa d'Austria.
</p>

<hr />
</div>

<div class="chapter">
<h2 class="hidden" id="MDLXXIII">MDLXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Gregorio XIII</span> papa 2.</td>
  </tr>
  <tr>
    <td><span class="smcap">Massimiliano II</span> imperad. 10.</td>
  </tr>
</table>

<p>
Molte e grandi consulte, per gl'impulsi
spezialmente di <i>papa Gregorio</i>, fatte
furono nella corte di Madrid, in Roma
e Venezia, per formare un armamento
più formidabile dei precedenti contro
l'imperio ottomano. Si calcolò che il re
Cattolico armerebbe centocinquanta galee,
cento i Veneziani e cinquanta il pontefice.
Ma con tutti questi bei consigli,
assai chiarita la repubblica veneta che
in fare i conti sugli aiuti altrui, e sulla
buona sinfonia delle leghe, sovente si
falla; e che dopo l'insigne vittoria di Lepanto
comparivano vigorose come prima
le forze de' Musulmani; e che niun conquisto
si era fatto finora, e sol gravissimi
danni aveano patito i suoi littorali: trattò
<span class="pagenum" id="Page_759">[759]</span>
di pace col gran signore, e la conchiuse
per mezzo di un suo ministro nel mese
di marzo, e la ratificò nel seguente aprile,
con promettere, dopo tanti milioni inutilmente
spesi nella passata guerra, di
pagare per tre anni cento mila scudi di
oro annualmente al superbo sultano. Chi
in bene e chi in male parlò di questa
pace; ma sopra gli altri se ne risentì vivamente
il pontefice, per veder fatto un
passo di tanta importanza senza saputa
sua; e maltrattato con acerbe parole
Paolo Tiepolo mandato apposta ambasciatore,
che gliene diede la nuova, ordinò
che questo gli si levasse davanti. Andò
tanto innanzi lo sdegno e lo sparlare del
popolo romano contra de' Veneziani, che
il Tiepolo, temendo di qualche insulto, fu
forzato ad armar di gente il suo palazzo
e ad uscirne con molta cautela. Vi volle
del tempo a quetare l'adirato pontefice,
ma infine si quetò. Con tranquillità di
animo, all'incontro, accolse il re <i>Filippo II
</i>questa nuova, anzi lodò la prudenza veneta,
siccome quegli che da molto tempo
meditava un'altra impresa, ed avrebbe
anche desiderato che nel precedente anno
a quella sola avessero accudito l'armi
de' collegati. Essendo stato cacciato da
Tunisi nell'anno 1571 il bey o dey Amida
per le sue crudeltà, il famoso corsaro
Uluccialì re d'Algeri s'impadronì ancora
di quella città. Conservavasi tuttavia in
potere del re di Spagna la Goletta, fortezza
posta in faccia al porto di Tunisi;
fece Amida ricorso al re Cattolico, rappresentandogli
la facilità di riacquistar
quella città, e il re, che ardeva di voglia
di dar qualche gastigo ad Uluccialì per le
insolenze e per li danni che colui recava
ai lidi cristiani, segretamente ordinò a
<i>don Giovanni d'Austria</i>, soggiornante coll'armata
navale in Sicilia, di far quella
impresa. Non si aspettava Uluccialì una
tal visita, e però colla flotta turchesca
andava rondando per le riviere di Albania,
dove tuttavia altro non fece che saccheggiar
la città di Castro. Con sole cento
sei galee sottili fece vela dai porti della
<span class="pagenum" id="Page_760">[760]</span>
Sicilia don Giovanni, non avendo potuto
le navi cariche di gente pel vento contrario
uscire dal porto di Trapani. Giunto
egli nel dì 8 di ottobre alla Goletta, lo
spavento entrò siffattamente nella città di
Tunisi, che la maggior parte degli abitanti
col loro meglio se ne fuggì. Però senza
pericolo o fatica vi entrarono l'armi
cristiane, le quali poco tardarono ad impadronirsi
anche di Biserta, lontana da
Tunisi dieci miglia. Ma perchè si trovò essere
troppo odiato Amida in quelle contrade,
e nacque pensiero agli Spagnuoli
di poter conservare quella gran città sotto
il dominio del loro monarca, don Giovanni
vi lasciò con titolo di vicerè o governatore
Maometto cugino di Amida, ed
ordinò che quivi si fabbricasse una fortezza
atta a signoreggiar la città dalla
parte della Goletta. Alla fabbrica d'essa
fu lasciato Gabrio Serbellone con tre
mila Spagnuoli; altrettanti Italiani sotto
Pagano Doria ivi restarono: il che fatto,
si restituì don Giovanni con gloria a
Messina, e indi a Napoli, da dove si mise
poi in viaggio alla volta di Spagna, chiamatovi
dal re per altri bisogni.
</p>

<p>
Continuò in quest'anno la guerra in
Francia fra il <i>re Carlo IX</i> e gli ugonotti;
e in Fiandra fra que' ribelli e il <i>duca
d'Alva</i>. Al trovarsi quel duca assai vecchio
e mal concio per la podagra, e più
al vedersi cotanto odiato dai popoli, avea
più volte chiesta licenza di tornarsene
in Ispagna. La impetrò in quest'anno,
e forse con discapito degli affari del re
in Fiandra; perchè s'egli col suo crudele
e sempre detestabile governo avea
eccitato sì lagrimevole incendio in quelle
contrade, il credito non di meno e la
sua maestria nell'arte della guerra tenea
in somma apprensione il principe di
Oranges e i sollevati: il perchè motivo
per loro di allegrezza fu la di lui partenza.
Andò alla corte, e fu ben ricevuto;
da lì nondimeno a qualche tempo
restò confinato in Uceda; ma meritava
ben altro un uomo sì inumano. Fama
correa che dieciotto mila Fiamminghi di
<span class="pagenum" id="Page_761">[761]</span>
ordine suo per mano del carnefice avessero
perduta la vita. Era vacato per la
morte di <i>Sigismondo Augusto</i> il trono di
Polonia, e molti competitori si affacciarono
aspiranti a quella corona. Tanti
maneggi (consistenti per l'ordinario nel
buon uso dell'oro) furono fatti da <i>Carlo
IX re</i> di Francia, che gli riuscì di far
cadere l'elezione in <i>Arrigo duca d'Angiò</i>,
suo minor fratello: elezione nulladimeno
aggravata da molte dure condizioni,
delle quali parla la storia. Passò
in Francia una bella ambasceria di Polacchi
per sollecitar questo principe a
consolar colla sua presenza chi l'aspettava
con singolar divozione. Sul fine di
settembre si mosse il re novello verso
la Polonia, e non giunse colà se non
sul fine del seguente. Attentissimo sempre
al bene della religione <i>papa Gregorio
XIII</i>, istituì nell'anno presente in
Roma il collegio germanico coll'annua
dote di dieci mila scudi d'oro, affinchè
almen cento giovinetti quivi si educassero,
e nelle scienze e lingue si addottrinassero.
Ne diede la cura ai padri della
compagnia di Gesù sì da lui amati e
favoriti, che qualunque grazia e privilegio
a lui chiesero, tutto ottennero. Dimorava
in questi tempi <i>Cosimo gran duca</i>
di Toscana in Pisa, lasciando a <i>don Francesco</i>
suo primogenito le cure del governo.
Poca era la sua sanità; sopraggiunse
ancora un sì pernicioso accidente
al corpo suo, che ogni suo membro restò
impotente al suo uffizio. Nulladimeno
la mente ritenne sempre il suo vigore,
se non che si cominciò a preveder vicina
la sua morte.
</p>

<hr />
</div>

<div class="chapter">
<h2 class="hidden" id="MDLXXIV">MDLXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXIV</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Gregorio XIII</span> papa 3.</td>
  </tr>
  <tr>
    <td><span class="smcap">Massimiliano I</span> imperad. 11.</td>
  </tr>
</table>

<p>
Mancò infatti di vita nel dì 21 di
aprile <i>Cosimo I gran duca</i> di Toscana,
principe degno d'immortale memoria,
quantunque non privo di nei, secondo
l'umano costume; ad esaltare il quale
<span class="pagenum" id="Page_762">[762]</span>
da stato civile privato cooperò la fortuna;
e ad assodarlo e a farlo crescere in
potenza contribuì il raro suo senno. Di
<i>donna Leonarda di Toledo</i> sua prima
moglie lasciò <i>don Francesco</i>, che fu il
secondo gran duca, e <i>Ferdinando cardinale</i>,
che fu poi terzo gran duca. Dopo
la morte di donna Leonora s'invaghì di
una povera giovinetta, per nome <i>Camilla
Martelli</i>, e un pezzo la tenne ai suoi piaceri.
Ma infine, per le forti istanze di
<i>papa Pio V</i>, che un parzial genio professò
sempre a questo principe, la sposò, e di
essa ancora ebbe prole. Sopravvissero
parimente a lui due altri figli, cioè <i>don
Pietro</i> e <i>don Giovanni</i>, che si segnalarono
nel mestier della guerra. A Cosimo dunque
succedette il primogenito <i>don Francesco</i>,
che in ingegno non cedeva al padre,
ma che non corrispose dipoi alla
espettazion de' suoi sudditi colla saviezza
del viver suo. Morì anche nell'anno
presente <i>Guidubaldo della Rovere</i> duca di
Urbino, principe rinomato pel suo valore,
ma che nel precedente anno, per
aver voluto imporre delle nuove gravezze
ai suoi sudditi, avea dato motivo
ad una ribellione, che fu quetata per
opera del pontefice, ma che si tirò dietro
la morte e l'esilio di molti. Ebbe per
successore <i>Francesco Maria</i> suo figlio, il
quale diede buon principio al suo governo,
con richiamare i banditi dal padre,
e chiunque era fuggito, e con restituire
ad ognuno i beni confiscati. In
questi tempi <i>Guglielmo duca</i> di Mantova
ottenne da <i>Massimiliano Augusto</i> il titolo
di duca del Monferrato. Riuscì poi l'anno
presente assai funesto alla cristianità
per più di un lagrimevol accidente. Già
dicemmo presa in Africa la città di Tunisi
dall'armi del re Cattolico. Uluccialì
per questa perdita altamente adirato,
seppe così ben adoperare il credito, che
egli godeva alla Porta ottomana, siccome
ammiraglio di quella potenza, che ottenne
dal gran signore Selim un potente
esercito per mare e per terra, affine di
ricuperarla. Se vogliam credere alle relazioni
<span class="pagenum" id="Page_763">[763]</span>
d'allora, quattrocento legni tra
galee, galeotte e navi da carico con circa
cinquanta mila Turchi (numero forse
alterato) condusse egli come generale
di mare a quella volta: nel qual mentre
anche Sinan bassà, genero del gran signore,
e generale di terra, comparve
colà con quindici mila Mori ed Arabi a
cavallo. Non era peranche perfezionato
il forte già disegnato in Tunisi, mancandovi
la fossa, ed essendo i bastioni appena
alzati alla statura d'un uomo, perchè
non vennero somministrati a tempo
i necessarii aiuti. Contuttociò Gabrio
Serbellone, lasciato ivi per fabbricarlo,
si preparò per una gagliarda difesa. Nella
fortezza della Goletta, che potea far più
resistenza, e veniva creduta inespugnabile,
si trovò don Pietro Portocarrero,
governatore di poca perizia, e insieme
provveduto di molta albagia, che ricusò
sulle prime di colà ammettere un rinforzo
d'Italiani, perchè, secondo lui, dovea
essere dei soli Spagnuoli la gloria di
rintuzzare l'orgoglio turchesco. Ma i
fatti riuscirono ben diversi dalle parole
e speranze. Nello stesso tempo Sinan
strinse d'assedio la Goletta ed il forte, e
sì vigorosamente affrettò i lavori, che nel
dì 25 d'agosto a forza d'armi mise il
piede entro la Goletta, con tagliare a
pezzi la maggior parte di que' difensori.
Il Portocarrero, il figlio del re Amida e
circa trecento soldati rimasti vivi, furono
condotti in ischiavitù, e smantellata
quella fortezza. Dicono che vi si trovarono
cinquecento pezzi d'artiglieria tra
grossi e minuti. Costò la vita anche ad
alcune migliaia di Turchi l'ostinato assedio
dell'altro forte, sostenuto con somma
bravura dal Serbellone contro più
assalti datigli dal feroce nemico. Ma finalmente,
mai non comparendo i promessi
soccorsi, anch'esso nel dì 12 di
settembre si vide soccombere all'empito
delle forze turchesche colla morte di
quasi tutti i cristiani, e fra gli altri di
Pagano Doria, trovato ivi gravemente
malato. Il Serbellone, trattato barbaramente
<span class="pagenum" id="Page_764">[764]</span>
da Sinan, fu menato schiavo e in
trionfo a Costantinopoli. Questa grave
perdita, queste continuate prosperità
della potenza ottomana faceano venir
freddo agl'Italiani. I Veneziani per sì
gran movimento dell'armi turchesche,
sapendo il poco capitale, che può farsi
della fede di que' Barbari, e delle paci
stabilite con essi, furono obbligati ad un
nuovo gagliardo armamento, e ad implorar
gli aiuti del papa e del re Cattolico.
E veramente il sultano Selim, gonfio per
la fresca vittoria, già macchinava di portar
la guerra in Candia, e forse avrebbe
eseguito il mal pensiero, se la sua morte
accaduta sul principio dell'anno seguente
oppure verso il fine del presente, con
succedergli il figlio Ammurat, non avesse
fatto abortir le meditate sue idee.
</p>

<p>
Provossi in Francia un'altra disavventura,
per aver quivi terminata la carriera
del suo vivere il <i>re Carlo IX</i>, in età
di ventiquattro anni nel dì 30 di maggio.
Troppo appassionato era per la caccia,
e fu creduto che per gli eccessi di essa
egli si guadagnasse una mortal febbre
con isputo di sangue, per cui passò all'altra vita.
S'egli campava, siccome
zelantissimo per la religione cattolica, e
dotato di spiriti guerrieri, potea sperarsi
che avrebbe purgato il suo regno dalla
gramigna ereticale. In male stato restò
per la sua morte la Francia, perchè si
trovava in Polonia <i>Arrigo III</i> suo fratello
e successore; e la regina <i>Caterina
de Medici</i> sua madre, lasciata reggente,
tali forze e consiglio non aveva da frenare
i sempre inquieti ugonotti, i quali
si diedero tosto a far maneggi coi protestanti
della Germania, per turbare la
pace. Pertanto ella sollecitò il figlio Arrigo,
che appena era stato coronato re
dai Polacchi, a tornarsene al suo regno,
più di lunga mano desiderabile che quello
di Polonia. Avendo Arrigo trovato
delle difficoltà nei magnati polacchi alla
sua rinunzia e partenza, con allegar essi
la necessità di raunar per questo la dieta
di tutto il regno, stimò egli meglio di
<span class="pagenum" id="Page_765">[765]</span>
mettersi in viaggio alla sordina, ossia di
fuggire. Lo inseguirono i Polacchi, ma
nol poterono raggiugnere. Passata felicemente
la Germania, arrivò in Italia, e
nel dì 17 di luglio entrò in Venezia,
dove concorsero personalmente ad attestargli
il loro ossequio <i>Emmanuel Filiberto
duca</i> di Savoia, <i>Alfonso II duca</i> di
Ferrara e <i>Guglielmo duca</i> di Mantova;
Andrea Morosino, non so come, il chiama
Francesco. La suntuosità degli apparati,
dell'accompagnamento e dei divertimenti
dati dalla sempre magnifica
repubblica veneta a questo giovane monarca,
esigerebbe più fogli da chi prendesse
a descriverla. Nel dì 29 di luglio,
accompagnato dal suddetto duca di Savoia
e dal duca Alfonso, fece il re la
solenne sua entrata in Ferrara, dove
fermatosi per due soli giorni (tanta era
la sua fretta), ricevè suntuosi passatempi
e superba accoglienza. Volò poscia
a Torino, accompagnato sempre da essi
duchi, e quivi fu forzato a fermarsi per
dodici giorni, affine di preparargli una
possente scorta di alcune migliaia di fanti
e di circa mille cavalli, con cui potesse
andar sicuro dalle insidie degli eretici
ribelli del Delfinato. Ma contuttociò non
gli passò netta, avendogli coloro tolta
nel passaggio una parte del suo equipaggio:
il che fu cagione ch'egli, inclinato
prima alla pace, prendesse poi la risoluzione
di far loro guerra. Si servì di questa
buona occasione il duca di Savoia
per far gustare al re le ragioni sue sopra
le terre a lui occupate dal re suo padre.
E con frutto; perciocchè quantunque
<i>Lodovico Gonzaga, duca</i> di Nevers e governator
di Saluzzo, mettesse quanti ostacoli
mai potè alla buona intenzione
del re Arrigo: pure appena giunto esso
re a Parigi, spedì ordine che fossero
restituiti al duca Pinerolo e Savigliano,
luoghi che lo stesso duca diceva essere
le chiavi di sua casa. Semi di gran rottura
e di guerra civile si videro in Genova
per gara di comando insorta fra
i nobili vecchi e nuovi di quella città.
<span class="pagenum" id="Page_766">[766]</span>
Crebbe poi questa discordia nell'anno
seguente, siccome diremo.
</p>

<hr />
</div>

<div class="chapter">
<h2 class="hidden" id="MDLXXV">MDLXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXV</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Gregorio XIII</span> papa 4.</td>
  </tr>
  <tr>
    <td><span class="smcap">Massimiliano II</span> imperad. 12.</td>
  </tr>
</table>

<p>
Non poteano i nobili nuovi di Genova
digerire, che nel governo della repubblica
la nobiltà vecchia godesse più autorità
di quel che conveniva, e che i principali
uffizii a lei si dessero. Chiunque ha
letto nei precedenti secoli a quante guerre
civili e rivoluzioni sia stata esposta
quella nobilissima e potente città, e come
facilmente ivi si accendesse il fuoco della
discordia, nulla si stupirà che per questi
tempi ancora in quel popolo dotato di
gran vivacità si ravvivassero le gare, non
volendo gli uni essere da meno degli altri.
Sollevossi inoltre una terza fazione,
cioè la popolare, perchè, trovandosi da
molti anni in qua escluso il basso popolo
da tutti gli onori e magistrati del governo,
al quale anticamente era ammesso, con
esser anche talvolta giunto ad usurparselo
tutto, non cessava di mormorare della
nobiltà, e di aspirare almeno a parte dell'autorità
perduta. Fu appunto commosso
il popolo dai nobili nuovi a sollevarsi,
per abbattere i vecchi. Andò tanto innanzi
la gara, e il pericolo di una fiera sedizione,
massimamente allorchè fu per
eleggersi un nuovo doge, che i nobili
vecchi per minor male della patria giudicarono
meglio di ritirarsi fuori della città,
e di cedere al tempo. Dall'una e dall'altra
parte furono spediti ambasciatori
a tutti i principi della cristianità per guadagnarli
cadauno in suo favore. Ora tanto
il papa quanto l'imperadore e il re
Cattolico, per la premura che aveano di
conservar la pace in Italia, spedirono
colà i lor ministri, con incaricarli di fare
il possibile per quetar quelle turbolenze;
e massimamente per parte del pontefice
vi fu spedito il <i>cardinal Morone</i>, uomo
di mirabil destrezza nel maneggio degli
umani affari. Ma si trovarono sì dure le
<span class="pagenum" id="Page_767">[767]</span>
teste dell'una e dell'altra fazione, che
gran tempo restò inutile la diligenza dei
pacieri. Fecero buon armamento tanto i
rimasti in città che gli usciti, e si venne
alle ostilità, con avere i nobili vecchi occupate
le terre di Porto Venere, Chiavari,
Rapallo, Sestri e Novi. In favore di questi
maggiormente inclinava il re Cattolico
<i>Filippo II</i>. Anzi gran gelosia recò ai cittadini
l'essersi fermato in que' mari don
<i>Giovanni d Austria</i>, nel mentre che passava
a Napoli con cinquanta galee: laonde
fu in armi tutta la città. Voce corse
ch'esso don Giovanni, se gli veniva fatta,
meditasse d'insignorirsi di quella città,
mosso da privato desiderio di acquistare
un bel dominio per sè: del che poi ne
fece risentimento il re Cattolico. Altri poi
dissero che d'ordine dello stesso re si
fermò in quelle parti per dare maggior
polso ai trattati di pace, o per impedire
che alcun principe non entrasse in quel
ballo. Certo è che il buon pontefice scrisse
per questo lettere di fuoco a don Giovanni,
minacciandolo di collegar contra
di lui tutti i principi d'Italia, se nulla
avesse tentato contro la libertà de' Genovesi.
Intanto dall'una parte <i>Arrigo III
</i>re di Francia avea spinte le sue armi a
quei confini; e il <i>gran duca Francesco</i>
avea fatto lo stesso dal canto suo, con
aver ammassati dieci mila fanti. Dio volle
che infine, per opera spezialmente di
Matteo Senarega, uno dei nobili nuovi,
uomo savissimo, fu fatto da amendue le
parti un libero compromesso nel papa,
nell'imperadore e nel re di Spagna, con
deporre l'armi e licenziar le soldatesche
forestiere. Si prolungò poi l'accomodamento
sino al marzo dell'anno seguente,
in cui, fissate le regole di quel governo,
tornò a rifiorir la pace in quella insigne
città e repubblica.
</p>

<p>
Fu quest'anno riguardevole pel giubileo
romano, di cui molto per tempo
fece il pontefice <i>Gregorio XIII</i> precorrere
l'avviso e l'invito per tutta la cristianità.
Tale fu il concorso della gente a Roma,
allorchè sul fine del precedente anno si
<span class="pagenum" id="Page_768">[768]</span>
aprì la porta santa, che fu creduto ascendere
a non meno di trecento mila persone.
Continuò questo concorso nell'anno
presente, di modo che pochi giorni furono,
nei quali non si contassero in quella
gran città circa cento mila forestieri, venuti
per divozione da tutte le parti dell'Europa.
Tenuto fu per mirabil cosa, che
essendo già penetrata in Trento, e in alcun'altra
città d'Italia la peste, e facendo
essa una terribil strage in qualche luogo
della Sicilia, pure, non ostante la folla di
tanta gente venuta al giubileo, niun caso
accadde in Roma. Gran cura ebbe il pontefice
che quivi abbondasse in tal occasione
la grascia, e di copiose limosine dispensò
egli anche ai poveri. Altrettanto
fecero varii di que' ricchi cardinali
e baroni, ed alcune pie congregazioni.
Fra gli altri luoghi pii si distinse quello
della santissima Trinità, il quale dai 25
del precedente dicembre sino al dì 22 di
maggio diede l'ospizio e il vitto per più
d'un giorno a novantasei mila ed ottocento
quarantotto pellegrini. Compiè parimente
il papa in questi tempi l'insigne
fabbrica del ponte senatorio, ossia di Santa
Maria sopra il Tevere. Ruzzavano intanto
fra loro i principi d'Italia per pretensioni
di maggioranza e per la vanità
dei titoli. Quello di gran duca, dato da
<i>Pio V</i> al fu <i>Cosimo I</i>, avea spezialmente
alterati gli spiriti, perchè il duca di Savoia
per varii titoli si tenea da più del fiorentino.
Quel di Ferrara gran tempo era che
combatteva per questo anch'egli coi gran
duchi; nè quel di Mantova volea cedere
all'estense. Anche in Roma insorse la discordia
per la precedenza, che il papa
volle dare ad un principe sopra gli ambasciatori
regi. Ma <i>Francesco gran duca</i>
fece tanto in quest'anno e nel seguente,
che l'<i>imperador Massimiliano II</i> conferì
a lui, come cosa nuova, il titolo di gran
duca, siccome costa dai documenti rapportati
dal Lunigo. Similmente nell'anno
1582 gli elettori dell'imperio riconobbero
la preminenza dei duchi di Savoia
sopra dei gran duchi. Tal decreto vien
<span class="pagenum" id="Page_769">[769]</span>
riferito dal Guichenone e dal suddetto
Lunigo. Ai principii del regno di <i>Arrigo III
re</i> di Francia non mancarono gravi turbolenze,
perchè <i>Francesco duca d'Alanson</i>
suo fratello si gittò nel partito dei malcontenti
e degli eretici, e si fecero dei
gran preparamenti per una nuova guerra.
In Fiandra prosperarono gli affari dei
cattolici contra dei ribelli eretici; ma altro
vi volea che la ricuperazione d'alquanti
luoghi per domar coloro, assistiti
dalle potenze della Germania. Si congregò
poi la gran dieta di Polonia per
eleggere un re nuovo. Concorrevano a
quella corona <i>Massimiliano imperadore,
Giovanni re di Svezia, Giovanni Bosiliovitz</i>
gran duca di Moscovia, ed <i>Alfonso II duca</i>
di Ferrara. Maggior merito per l'ordinario
suol ivi avere chi più spende a guadagnare
i voti. Dopo molti contrasti da
gran parte de' magnati, restò eletto Massimiliano;
un'altra elesse <i>Anna</i> sorella
del <i>re Sigismondo</i> defunto, con destinarle
in marito <i>Stefano Batori</i> principe di
Transilvania, il quale infatti corse colà, e
si fece coronare nell'anno seguente. Avea
<i>Rodolfo</i> figlio dell'Augusto Massimiliano
già conseguite le corone dell'Ungheria e
Boemia. Nell'anno presente, a dì 27 di
ottobre, nella dieta di Ratisbona venne
egli ancora eletto, e da lì a cinque giorni
coronato re de' Romani. Era già salita in
gran credito la congregazion dell'oratorio
istituita in Roma da <i>Filippo Neri</i>, prete
di santa vita. Ne ottenne egli in questo
anno la confermazione da <i>papa Gregorio</i>.
</p>

<hr />
</div>

<div class="chapter">
<h2 class="hidden" id="MDLXXVI">MDLXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXVI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Gregorio</span> XIII papa 5.</td>
  </tr>
  <tr>
    <td><span class="smcap">Rodolfo</span> II imperadore 1.</td>
  </tr>
</table>

<p>
Funestissimo si fece sentire l'anno
presente alla Lombardia per la fierissima
peste che si dilatò e fece stragi immense
per varie città. Cominciò essa nell'anno
addietro specialmente a spopolare la
città di Trento, e a poco a poco andò
serpeggiando per altre terre lombarde.
Il suo maggior furore si provò in questi
<span class="pagenum" id="Page_770">[770]</span>
tempi. Portata a Venezia, fu disputato
non poco se fosse vera peste passata
dal Levante in Italia, oppure un'epidemia
cagionata dalla strana siccità e dallo
straordinario caldo del precedente anno.
Chiamati colà da Padova Girolamo Mercuriale
e Girolamo Capodivacca, pubblici
lettori e grandi barbassori dell'arte medica,
a spada tratta sostennero, quella
essere influenza epidemica, e non vero
contagio, contro il parere de' medici
veneziani. Cagion fu il credito di amendue
che non si prendessero le più rigorose
precauzioni contra di così orrendo
malore, finchè si giunse a vedere tutta
piena di morti quella gran città. Se scornati
non fuggivano que' satrapi della
medicina, fu creduto che il popolo li avrebbe
sacrificati al loro furore. Incredibil
dunque fu in Venezia la mortalità,
nè minore in Padova, Vicenza, Verona,
Milano, Pavia e Genova. Mirabili pruove
della sua incomparabil pietà e carità diede
nella città di Milano in sì lugubre occasione
il santo cardinale ed arcivescovo
<i>Carlo Borromeo</i>. In Venezia per un tempo
morirono settecento persone per giorno.
Terminato il male, si trovò esser morti
ventidue mila uomini, trentasette mila
donne, e circa undici mila fanciulli dell'uno
e dell'altro sesso. Fra gli altri in
quel terribile conflitto lasciò la vita Tiziano
Vecelli da Cadore, celebratissimo
dipintore: se non che dalla morte fu burlato
di poco, perchè già decrepito di novantanove
anni, siccome abbiamo da più
d'uno scrittore delle vite dei pittori. Non
fece la peste a proporzion della popolazione
tanta strage in Milano. Da una galeotta
venuta da Levante fu essa portata anche
a Messina, dove fama corse che perissero
sessanta mila persone. Di là passò
a Reggio e ad altri luoghi di Calabria,
con fare dappertutto una miserabil desolazione
di que' popoli. All'incontro, quelle
città e terre che con buone e rigorose
guardie fecero fronte a questo fiero nemico,
ne rimasero preservate.
</p>

<p>
A far peggiorare gli affari della religione
<span class="pagenum" id="Page_771">[771]</span>
e del re di Spagna ne' Paesi Bassi
assaissimo contribuirono i mali portamenti
degli stessi Spagnuoli nell'anno
presente. Imperciocchè essendo mancato
di vita il gran commendatore <i>Requesens</i>,
regio governatore di quelle contrade, si
ammutinarono i soldati spagnuoli col
motivo delle paghe da gran tempo non
ricevute, e tal terrore misero anche negli
amici e in chi dianzi era fedele al re,
che quasi tutte quelle provincie formarono
una confederazione tendente a cacciar
di Fiandra l'odiata razza degli Spagnuoli.
Maggiormente crebbe quest'odio
dacchè quegli ammutinati pieni di ferocia,
dopo aver dato il sacco a Mastrich e ad
altri luoghi, si unirono nella cittadella di
Anversa; e contuttochè quella città avesse
ricevuto un gran rinforzo d'armati
per sua sicurezza, pure usciti gli Spagnuoli,
cotanto furiosamente si scagliarono
contra di que' cittadini, che, superato
ogni riparo, s'impadronirono della
città. Fu creduto che sette mila di quegli
abitanti ed ausiliarii fossero messi a
filo di spada. Era allora Anversa città
sommamente ricca, perchè colà approdavano
in gran copia le merci e ricchezze
dell'Indie Occidentali ed Orientali:
commercio che poi passò ad Amsterdam
con gran depressione d'essa Anversa.
Per tre giorni fu dato alla misera città
un orribil sacco. Dell'esorbitante preda,
benchè venduta a vil prezzo, ricavarono
que' masnadieri due milioni d'oro. Furono
anche in sì funesta congiuntura
bruciati alcuni superbi edifizii del pubblico,
e da ottocento case di essa città.
Se azioni di tanta crudeltà meritassero
l'amore o l'odio de' Fiamminghi, non
occorre che io lo dica. Quindi venne
che molte terre e città state fin qui fedeli
al re si ribellarono; e il principe d'Oranges
ne seppe ben profittare, per maggiormente
ingrossare il suo partito, e infiammar
gli animi d'ognuno ad ostinarsi
nella ribellione. Portato molto prima di
questi fatti al <i>re Filippo II</i> in Ispagna lo
avviso di sì gravi disordini, se ne risentì
<span class="pagenum" id="Page_772">[772]</span>
allo scorgere che principalmente cresceano
per colpa di chi avea l'incombenza
di guarire que' mali. Spedì pertanto
per le poste e per la Francia <i>don Giovanni
d'Austria</i> suo fratello in Fiandra
col titolo e coll'autorità di governatore,
lusingandosi che più il senno e la riputazione
sua, che il suo valore, potessero
sostenere quel troppo vacillante dominio.
Arrivò egli colà sul principio di novembre,
e tosto si applicò a cercar le vie
più dolci per tirare a sè gli animi sconcertati
di que' popoli. Anche <i>papa Gregorio</i>,
all'intendere che don Giovanni
cominciò a trattar di pace, colà spedì
monsignor Castagna, affinchè non ne
venisse detrimento alla religione. Accadde
in questi tempi che mentre l'imperador
<i>Massimiliano</i> iva cercando aiuti per
sostener le pretensioni sue sopra il regno
di Polonia, trovandosi alla dieta di
Ratisbona, fu più che mai sorpreso dalla
palpitazion di cuore, male suo familiare,
e quivi in età di soli anni trentanove
pagò il debito della natura nel dì 12 di
ottobre: principe per le sue belle doti e
virtù degno di più lunga vita. A lui succedette
il <i>re de' Romani Rodolfo</i> suo figlio,
non meno in tutti gli Stati della linea austriaca
di Germania, che nella dignità
imperiale. Si fece egli chiamare <i>Rodolfo
II</i> Augusto, tuttochè l'antenato suo <i>Rodolfo
I</i> fosse bensì re de' Romani, ma
non mai godesse il titolo d'imperadore.
</p>

<hr />
</div>

<div class="chapter">
<h2 class="hidden" id="MDLXXVII">MDLXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXVII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Gregorio</span> XIII papa 6.</td>
  </tr>
  <tr>
    <td><span class="smcap">Rodolfo</span> II imperadore 2.</td>
  </tr>
</table>

<p>
I maggiori pensieri del <i>pontefice Gregorio</i>
erano sempre rivolti o alla difesa
o all'accrescimento della religione cattolica,
e ad opere, delle quali durasse anche
ne' secoli avvenire l'utilità. Nel presente
anno fondò egli in Roma il collegio
de' Greci, affinchè quivi si ricevessero
ed istruissero i giovanetti di quella nazione,
insegnando loro spezialmente la
antica lingua greca, le scienze e l'erudizione,
<span class="pagenum" id="Page_773">[773]</span>
onde tornati alle lor case potessero
promuovere l'unione di quegli scismatici
colla Chiesa cattolica romana.
Cessò finalmente in Venezia la peste, e
si restituì il commercio, ed allora fu che
quel pio senato in rendimento di grazie
a Dio per questo benefizio fece fabbricare
la magnifica chiesa del Redentore, secondo
l'architettura di Andrea Palladio.
Diede qui fine ai suoi giorni nel dì 4 di
giugno <i>Luigi Mocenigo</i> doge di quella
repubblica, e nel dì 11 d'esso mese in
luogo suo fu eletto <i>Sebastiano Veniero</i>,
quegli che fu generale nella gloriosa vittoria
di Lepanto. Ma non terminò questo
anno senza un terribile incendio, che
nel dì 20 di dicembre consumò tutto il
magnifico palazzo pubblico di Venezia,
e massimamente la sala del gran consiglio,
dove perirono i ritratti dei dogi, e
molte altre insigni dipinture fatte da Gian-Bellino,
da Tiziano, dal Pordenone e da
altri valenti pittori, colle storie della pace
seguita fra papa Alessandro III e Federigo
I imperadore. Intanto di male in
peggio andavano gli affari della religione
in Francia e in Fiandra. Svegliossi di
nuovo la guerra degli ugonotti o calvinisti
contra del <i>re Arrigo III</i>, e quantunque
l'armi dei cattolici prevalessero in
molti luoghi, e il papa non mancasse di
mandar buona somma di contanti in aiuto
loro; pure il re, perchè scoprì fatta
lega da quegli eretici con Elisabetta regina
d'Inghilterra, col Palatino, col principe
d'Oranges e con altri protestanti
di Germania, si lasciò indurre a far pace
con loro. Fu questa conchiusa nel parlamento
della città di Blois, e ordinato che
per tutto il regno pubblicamente si esercitasse
la sola religione cattolica, ma
con permettere la libertà delle coscienze
ad essi ugonotti, e l'esercizio della falsa
loro credenza nelle loro case, nei luoghi
posseduti dai baroni, e in un borgo almeno
di cadauna provincia, con altri vantaggi
di quella setta: il che non si può
dire qual gran dispiacere recasse al pontefice
ed a tutti i buoni cattolici. E soprattutto
<span class="pagenum" id="Page_774">[774]</span>
se ne risentì molto il re di Spagna,
ben prevedendo le perniciose conseguenze
che produr potrebbe nei Paesi
Bassi questo esempio, e come da lì innanzi
sarebbe facile agli ugonotti il dar
calore e braccio alla ribellione fiamminga.
</p>

<p>
Presero infatti nell'anno presente in
Fiandra una pessima piega quegli affari.
Troppo erano esacerbati gli animi di
que' popoli contro gli Spagnuoli; però si
accordarono tutte le diecisette provincie
in non voler riconoscere <i>don Giovanni
d'Austria</i> per loro governatore, s'egli
non cacciava da' lor paesi le soldatesche
spagnuole, con protestar nondimeno di
voler sempre salda l'ubbidienza al re
Cattolico, e la conservazione della religione
cattolica romana. Tal protesta veniva
dal cuore di molti di que' popoli;
ma non pochi altri coi desiderii e coi disegni
interni smentivano ciò che dicea
la voce, null'altro aspettando, se non
che fossero licenziati gli Spagnuoli, per
poter fare peggio di prima. Stette perplesso
un pezzo don Giovanni, s'egli dovea
cedere a così dure condizioni. Tale
era nondimeno la premura sua di calmar
quell'incendio, che si lusingò di
venirne a fine con darsi per vinto. Ebbe
maniera d'indurre gli ammutinati spagnuoli
a passare in Italia; entrò poi fra
gli strepitosi viva in Brusselles; gli fu
prestato il giuramento; parve cessata affatto
tutta la passata burrasca. Ma che?
chiunque avea il cuor guasto dall'eresia,
e massimamente gli Olandesi e Zelandesi
cominciarono a mostrarsi renitenti a sottoscrivere
l'editto che obbligava a ritener
la sola fede romana. Il principe di
Oranges movea quante macchine potea
per alienar gli animi dall'ubbidienza, e
per attizzare il fuoco. Fu infine creduto
ch'egli tentasse di fur prigione don Giovanni,
il quale certo è che oramai accortosi
del passo falso da lui fatto, e che
ogni giorno più veniva scemando la sua
autorità, fu costretto a ritirarsi a Namur,
e a richiamar d'Italia gli Spagnuoli. Sicchè
<span class="pagenum" id="Page_775">[775]</span>
si venne a nuova rottura. L'Oranges
fu chiamato come per dittatore dell'unione
di tutte le provincie; e perciocchè
egli cominciò ad operare con gran
despotismo, quegli Stati passarono alla
risoluzione di eleggere un nuovo governatore,
e con istupore d'ognuno scelto
fu l'<i>arciduca Mattias</i>, il quale senza saputa
e consenso dell'Augusto suo fratello
<i>Rodolfo</i> (almeno questi così protestava)
passò in Fiandra, e fu, con quelle
condizioni che vollero gli elettori, proclamato
governatore, ed obbligato a prendere
per luogotenente il principe d'Oranges.
Oh allora sì che maggiormente
s'imbrogliarono le carte in que' paesi,
e l'eresia sguazzò.
</p>

<hr />
</div>

<div class="chapter">
<h2 class="hidden" id="MDLXXVIII">MDLXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXVIII</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Gregorio</span> XIII papa 7.</td>
  </tr>
  <tr>
    <td><span class="smcap">Rodolfo</span> II imperadore 3.</td>
  </tr>
</table>

<p>
Alessandro <i>Farnese</i>, figlio primogenito
di <i>Ottavio duca</i> di Parma e Piacenza
e di <i>Margherita d'Austria</i> figlia di Carlo
V imperadore, portò dall'utero materno
un genio bellicoso, ch'egli poi
maggiormente andò accrescendo colla
pratica dell'armate e con l'esercizio
dell'arti cavalleresche. Al valor dell'animo,
che prometteva un eroe, corrispondeva
anche il vigore del corpo; ed
era perciò tenuto per una delle valorose
spade che allora si contassero in Italia.
Avea già fatto il noviziato della milizia
nella flotta di <i>don Giovanni d'Austria</i>
suo zio, ed allorchè riportarono i cristiani
l'insigne vittoria di Lepanto contra
de' Turchi, fece maraviglie di sua
persona. Trovavasi egli in Abbruzzo colla
madre, quando venne ordine da <i>Filippo
II re</i> di Spagna che tornassero di
Italia in Fiandra le milizie spagnuole già
licenziate dal suddetto don Giovanni.
Desiderò esso monarca che in tal congiuntura
anche Alessandro passasse colà.
Fu egli parimente invitato con più lettere
dallo stesso don Giovanni; ed il <i>pontefice
Gregorio</i> col <i>cardinal Farnese</i> assaissimo
<span class="pagenum" id="Page_776">[776]</span>
approvò la di lui andata. Nulla più che
questo sospirava il principe di Parma, e
però, senza che il trattenessero le lagrime
della madre, colà s'inviò. Giunto in
Fiandra sul fine del precedente anno,
trovò quivi in pessimo stato gli affari del
re, e decaduta non poco la sanità di don
Giovanni. Unironsi intanto le milizie venute
d'Italia, parte spagnuole e parte
italiane, con altre raccolte in Borgogna
e Germania, tutta gente scelta, con cui
si formò un corpo di diciotto mila soldati.
Varii capitani italiani di gran nome
fra essi militavano. Ottavio Gonzaga generale
della cavalleria, Annibale Gonzaga,
Vicenzo Caraffa, Pirro Malvezzi,
Giambatista e Camillo del Monte, ed
assaissimi altri. Accadde che i Fiamminghi
confederati, avendo unita un'armata
di venti mila combattenti, si erano
messi in capo di cacciar don Giovanni
da Namur, e colà a questo fine a bandiere
spiegate s'inviò l'esercito loro.
Ma appena furono a vista di quella città
i lor capitani, che, probabilmente informati
delle forze di don Giovanni, batterono
la ritirata, e s'incamminarono per
ricoverarsi a Gemblù ossia Geblurs.
Avea don Giovanni già ordinate le sue
schiere, credendo venuti i nemici per un
fatto d'armi; udito poi ch'ebbe come
retrocedevano, spinse loro dietro la sua
cavalleria, alla testa di cui volle essere
il principe di Parma. Intenzione di don
Giovanni era che si andasse pizzicando
la coda de' nemici, e si frastornasse la
lor marcia, tantochè avesse tempo da
poterli raggiugnere colla fanteria. Ma il
Farnese nelle vicinanze di Geblurs animosamente
andò a ferire nella cavalleria
nemica, la qual non fece gran resistenza,
e poi piombò addosso alla fanteria con
tal prestezza, che appena sul fin della
danza potè arrivar don Giovanni con
parte de' suoi fanti a compiere la strage
de' vinti. Famiano Strada, intento sempre
ad esaltar il suo eroe, fa ascendere il
numero de' Fiamminghi morti e prigioni
a dieci mila. Il cardinal Bentivoglio più
<span class="pagenum" id="Page_777">[777]</span>
moderato scrive, essersi sparsa la fama
che ne restassero uccisi intorno a tre
mila, oltre a un gran numero di prigioni.
Questa vittoria mise tal paura all'<i>arciduca
Mattias</i> e all'Oranges, che scapparono
ad Anversa. Arrenderonsi poscia
Lovanio ed altre terre a don Giovanni,
ed altre, fra le quali Limburgo, furono
sottomesse colla forza dal principe di
Parma. Riuscì, all'incontro, anche a' nemici
di mettere il piede nella riguardevol
città d'Amsterdam, e di quivi piantar
la scuola di Calvino.
</p>

<p>
Intanto, non senza sospetto di veleno,
mancò di vita <i>don Giovanni d'Austria</i>,
principe che lasciò dopo di sè una
illustre memoria del suo valore, della
sua saviezza e della sua pietà. Dichiarò
egli, per quanto poteva, governatore nei
Paesi Bassi <i>Alessandro Farnese</i>: risoluzione
che fu poi approvata dalla corte
di Spagna. Non poteva il re Cattolico
metter in mani migliori la sì torbida e
titubante signoria di quegli Stati. In questi
tempi l'indefesso <i>pontefice Gregorio</i>,
tenendo l'occhio a tutto ciò che poteva
influire ai vantaggi della cristianità, all'udire
che il giovane <i>don Sebastiano re</i>
di Portogallo risoluto era di muover
guerra ai Mori africani, se crediamo al
Cicarelli <span class="fnote">[Cicarelli, Vita di Gregorio XIII.]</span>, fece una leva di cinque mila
fanti italiani, e li spedì in rinforzo di
esso re sotto il comando di un Inglese,
che per la cognizione de' paesi promise
la conquista di varie città. Ma ciò non
sussiste. Mandò bensì il pontefice secento
fanti per mare in aiuto dei cattolici
d'Irlanda; ma fu accidente che nel
passaggio servissero il re Sebastiano.
Era questo re assai ricco di pensieri
bellicosi, ma povero di prudenza, badando
egli più agli adulatori che a' savii
suoi consiglieri. Lo stesso <i>re Filippo II</i>
l'avea dianzi dissuaso da sì pericolosa
impresa, siccome consapevole delle forze
tanto più poderose del re di Fez e di
Marocco. Ciò non ostante, Sebastiano
<span class="pagenum" id="Page_778">[778]</span>
nell'anno presente, raunati circa tre mila
combattenti, passò baldanzosamente con
essi lo Stretto in varii tragitti verso il
fine di giugno, e cominciò la guerra
contra di quegl'infedeli. Venne poi nel
dì 4 d'agosto ad un terribil fatto d'armi
con essi, senza punto sgomentarsi benchè,
coloro lo sfidassero alla zuffa con esercito
quattro volte maggiore del suo.
Andò in rotta l'armata cristiana, e vi
restò ucciso lo stesso re don Sebastiano
colla principal nobiltà di Portogallo:
disavventura che non solamente recò
grande affanno alla cristianità, ma si tirò
dietro ancora una considerabil alterazione
nel Portogallo. Perchè Sebastiano
non ebbe moglie nè figli, il <i>cardinal Arrigo</i>
suo gran zio, assai vecchio, fu proclamato
re, ed incaricato di dichiarare
il suo successore alla corona. Compiè il
corso del suo vivere in quest'anno a dì 3
di marzo il glorioso doge di Venezia <i>Sebastiano
Veniero</i>, a cui nel dì 18 d'esso
mese succedette <i>Niccolò da Ponte</i> in età
d'anni ottantasette. Anche in Firenze
terminò i suoi giorni <i>Giovanna d'Austria</i>
gran duchessa di Toscana, principessa
per le sue singolari virtù amata sommamente
dal <i>gran duca Francesco</i> suo consorte
e da tutti quei popoli. Nell'ottavo
mese di sua gravidanza morì, e seco lei
un principino, che si sperava col tempo
successore del padre in quel dominio. Si
scoprì anche nel presente anno in Firenze
una congiura di alcuni nobili contro
la persona del medesimo gran duca
e de' fratelli. A molti costò la vita un
tale attentato. Principii di guerra insorsero
fra <i>Alfonso II duca</i> di Ferrara e i
Bolognesi a cagione del fiume Reno. Avea
permesso il duca <i>Alfonso I</i> avolo
suo a' Bolognesi l'introduzione di quel
fiume, o gran torrente, nel ramo del Po
che scorreva presso Ferrara: concessione,
che il tempo fece conoscere troppo
pregiudiziale al Ferrarese, perchè quel
torbidissimo fiume cagionava frequenti
rotte nel Po, e giunse infine ad interrarne
l'alveo di tal maniera, che cessò
<span class="pagenum" id="Page_779">[779]</span>
quel ramo, e si voltarono tutte l'acque
all'altro maggiore ramo del Po che ora
miriamo. Si venne per questo all'armi
e alle offese fra i due popoli. Ma <i>papa
Gregorio XIII</i>, che sempre fu un insigne
conservatore della pace in Italia, s'interpose,
e fatte depor l'armi, avocò a sè
la decision di quelle liti. Nacque nell'anno
presente a dì 27 di aprile a <i>Filippo II re</i>
di Spagna un figlio, a cui fu posto il
nome paterno. Succedette egli col tempo
al padre; giacchè in questo medesimo
anno la morte rapì ad esso monarca
l'altro maggior figlio <i>don Ferdinando</i>; e
<i>don Diego</i>, allora maggiore d'età, non
sopravvisse al padre, essendo mancato di
vita da lì a cinque anni.
</p>

<hr />
</div>

<div class="chapter">
<h2 class="hidden" id="MDLXXIX">MDLXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXIX</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Gregorio</span> XIII papa 8.</td>
  </tr>
  <tr>
    <td><span class="smcap">Rodolfo</span> II imperadore 4.</td>
  </tr>
</table>

<p>
Andavano ben d'accordo il <i>pontefice
Gregorio</i> e <i>Filippo re</i> di Spagna in conservar
la quiete d'Italia; e però qui si
godeva una somma tranquillità, e solamente
aveano luogo le arti e i divertimenti
della pace. In quest'anno ancora
esso pontefice, siccome quegli che ogni
dì pensava a lodevolmente impiegare i
beni e le rendite del sacrario e dei suoi
Stati, instituì in Roma un nobile collegio
per gl'Inglesi, volendo che ivi si allevassero
cinquanta giovani di quella nazione,
e loro s'insegnassero le scienze. A tal fine
assegnò a quel luogo l'annua rendita di
tre mila scudi d'oro. Fece ancora fabbricare
un ponte a Forlì sul fiume Montone
per comodo de' viandanti. Passarono
alle seconde nozze in quest'anno due
dei primarii principi dell'Italia, cioè <i>Alfonso
II duca</i> di Ferrara, con cui si accoppiò
<i>Margherita</i> figlia di <i>Guglielmo duca</i>
di Mantova. Questo principe, che in tutte
le occasioni inclinava alla magnificenza,
ad anche di troppo, perchè a sostener le
tante sue spese gli conveniva poi accrescere
i dazii e le gabelle con doglianze
<span class="pagenum" id="Page_780">[780]</span>
dei sudditi, solennizzò con archi trionfali,
con feste, giostre ed altri suntuosi sollazzi
la venuta di quella principessa a
Ferrara. Arrivò essa nel dì 25 di gennaio
al delizioso luogo di Belvedere fuori di
essa città, e da lì a due giorni fece la sua
grandiosa entrata con incredibil concorso
di nobiltà straniera. Ma soprattutto
rendè riguardevole quella funzione la
presenza di molti gran principi, giunti
colà nel suddetto giorno 25 di gennaio,
cioè di <i>Ferdinando d'Austria</i> arciduca,
del <i>cardinale Andrea</i> e di <i>Carlo</i> suoi figliuoli,
di <i>Massimiliano</i> figlio dell'imperadore,
di <i>Ferdinando principe</i> di Baviera,
di <i>Arrigo principe</i> di Brunswich, e di <i>Vincenzo
principe</i> di Mantova. Fu spezialmente
ammirata la nave che il duca fece
fabbricar da più artefici nello spazio di
due mesi, destinata a condurre da Mantova
a Ferrara per Po la suddetta principessa.
Sembrava per la grandezza un
comodo palazzo, tutto messo ad oro con
pitture e tappezzerie di rara valuta. Passò
anche il gran duca di Toscana <i>Francesco</i>
alle seconde nozze con Bianca figlia di
Bartolommeo Cappello, nobile veneziano.
Fuggita questa dalla casa paterna per
que' motivi che si leggono presso Traiano
Boccalino ed altri autori, si ricoverò in
Firenze. Venuta curiosità al gran duca di
vederla, non gli mancarono mezzi per
appagar questo suo desio. Trovò egli una
giovine, in cui non si sa se maggior fosse
la beltà del corpo o la vivacità dello spirito.
Però talmente se ne invaghì, che,
provvedutala di un palazzo, la mantenne
da lì innanzi in forma magnifica, con ricavarne
anche prole, non senza amare
doglianze della gran duchessa sua moglie,
a cui fu creduto che siffatti disgusti abbreviassero
la vita. Morta poi questa, il
gran duca, consigliato dalla passion sua,
e vinto dalle lagrime di Bianca Cappello,
determinò di sposarla. Il saggio senato
veneto, per condecorare un sì nobil matrimonio,
dichiarò essa Bianca figlia della
repubblica, e coll'inviare ambasciatori
a Firenze maggiormente aumentò l'onore
<span class="pagenum" id="Page_781">[781]</span>
e l'allegria di quelle nozze, che poi riuscirono
poco felici.
</p>

<p>
Grande armamento per ordine di <i>Filippo
II re</i> di Spagna fu fatto in Italia
nel presente anno. Ebbe <i>don Pietro</i>, fratello
del gran duca di Toscana, l'incombenza
di assoldare dieci mila fanti in Napoli,
Roma e Lombardia. Sotto il comando
ancora di <i>Fabrizio Colonna</i> e di <i>Giovanni
Cardona</i> si raunò una possente flotta,
composta di cento galee, quaranta navi,
due galeazze, un galeone ed altri legni
minori. Di questa armata fu creato capitan
generale il <i>marchese di Santa Croce</i>.
Non pochi lunarii faceano i politici sopra
questo poderoso apparato di guerra, chi
immaginandone un motivo e chi un altro.
Il tempo decifrò l'arcano, e si vennero
a scoprir le mire del re Cattolico sopra
il regno di Portogallo. In effetto saltarono
fuori in questi tempi le pretensioni di
parecchi principi a quella corona, che si
prevedeva vicina ad esser vacante per la
troppo avanzata età del <i>re Arrigo</i> già
cardinale. Erano questi concorrenti <i>Emmanuel
Filiberto duca</i> di Savoia, <i>Ranuccio
Farnese</i> figlio di <i>Alessandro</i> principe
di Parma, <i>don Antonio</i> figlio di un principe
della casa di Portogallo, pretendente
sè stesso legittimo, e preteso da altri bastardo;
e <i>Caterina</i> moglie del duca di
Braganza. Ma Filippo II re di Spagna,
perchè nato da Isabella di Portogallo, e
per la maggior potenza, parve assistito
da più vigorose ragioni. A lui riuscì ancora
di trarre dalla sua il re Arrigo. Per
dare maggior polso alla sua pretensione,
giudicò egli molto efficaci l'armi, mentre
gli altri suoi rivali non altro metteano
in campo che ragioni comperate dalle
penne dei più rinomati legisti di questo
tempo, senza badare che le carte per
l'ordinario non conquistano i regni. Si
interpose papa <i>Gregorio XIII</i>, desideroso
di comporre quel litigio; e sul principio
restò accettata la sua mediazione; ma
nel progresso ne fu egli escluso. Come
fosse poi sciolto questo nodo, lo vedremo
all'anno seguente. La prudenza e il valore
<span class="pagenum" id="Page_782">[782]</span>
di <i>Alessandro Farnese</i> in Fiandra
produssero nel presente anno buoni effetti;
perciocchè a lui riuscì di prendere,
dopo lungo e faticoso assedio, l'importante
piazza di Mastrich ed altri luoghi.
Grande strage, furioso saccheggio fu ivi
fatto. Nel medesimo tempo si studiò egli
di guadagnar gli animi dei malcontenti
cattolici. Trattossi dunque di pace con
alcune provincie, dove prevaleva la vera
religione; e fu questa conchiusa, principalmente
colla condizione che il principe
governatore licenziasse tutte le milizie
forestiere, cioè spagnuole, italiane e tedesche,
e si valesse solamente di quelle del
paese. Così fece egli dopo la presa di
Mastrich. Però fin d'allora si cominciò
a sempre più conoscere inevitabile il taglio
delle provincie de' Paesi Bassi, essendo
restate più che mai pertinaci nella
ribellione quelle di Olanda, Zelanda, Utrecht
ed altre, chiamate le sette provincie
unite. Nella Fiandra stessa alzavano tuttavia
bandiera contro il re le città di
Cambrai, Anversa, Brusselles, Gante e
Tournai.
</p>

<hr />
</div>

<div class="chapter">
<h2 class="hidden" id="MDLXXX">MDLXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXX</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Gregorio</span> XIII papa 9.</td>
  </tr>
  <tr>
    <td><span class="smcap">Rodolfo</span> II imperadore 5.</td>
  </tr>
</table>

<p>
Tempo non v'era in cui il buon
<i>pontefice Gregorio</i> non pensasse a lasciar
dopo di sè memorie illustri o per ben
della religione, o per utilità, o per ornamento
di Roma. Circa questi tempi prese
egli ad abbellire la galleria del palazzo
Vaticano, lunga quasi un miglio, facendo
dipignere tutto il volto, e ornando le
pareti colla descrizion delle provincie di
Italia, e il pavimento con varietà di marmi.
Dopo alcuni anni terminata fu questa
opera. Inoltre, alle terme di Diocleziano
fece fabbricare un ampio granaio, capace
di gran copia di frumento per le occorrenze
delle carestie. Compiè ancora una
superba cappella con ispesa di cento
mila scudi nella basilica Vaticana, dove
nel dì 4 di giugno fece con gran pompa
<span class="pagenum" id="Page_783">[783]</span>
e divozione trasferire il corpo di san
Gregorio Nazianzeno, di cui era devotissimo.
Parimente approvò l'istituto dei
frati Carmelitani Scalzi e delle monache,
di cui era stata fondatrice la santa vergine
Teresa in Ispagna. Tornò quest'anno
ad infestar buona parte dell'Europa,
e massimamente l'Italia, passando d'una
in altra città, il male appellato del castrone
o montone, il quale fu creduto
che dalla Francia penetrasse nelle contrade
italiane, con febbre gagliarda e
tosse. Ma per chiunque osservava una
buona dieta, per lo più non si trovava
mortale. All'incontro, l'uso dei purganti
e il salasso portavano facilmente gl'infermi
al sepolcro. In alcuni luoghi appena
di cento ne restavano sani quattro.
Nella sola Ferrara nello stesso tempo si
trovarono prese da questo malore più di
dodici mila persone, e molte ne morirono.
Quivi fu il colmo del male nel mese
di giugno, e in Venezia in quello di luglio.
Avea prima fatto il suo sfogo in
Milano, dove si contarono più di quaranta
mila malati. Nè sesso, nè età andava
esente. Fu creduto che <i>Anna regina</i>
di Spagna morisse di questo male. Mancò
essa nel dì 26 di ottobre, e il <i>re Filippo</i>
suo consorte poco prima infermo
per la stessa febbre aveva fatto dubitar
di sua vita. Certo è che per l'influenza
medesima molto si risentì la sanità di
<i>papa Gregorio XIII</i>, il cui indefesso zelo
fece nell'anno presente fabbricare un
bel ponte di marmo di sei archi sul fiume
Pelia ad Acquapendente. Non già del
male suddetto, ma per idropisia accadde
ancora in quest'anno la morte di <i>Emmanuel
Filiberto</i> duca di Savoia, a cui
fecero gran guerra le umane vicende.
Superiore ad esse comparve infine il suo
senno, con essere restati quasi tutti i
suoi Stati senza quei ceppi che l'altrui
prepotenza vi aveva messi. Del suo valore,
della sua affabilità, giustizia e pietà,
non la sola Italia, ma anche la Germania
e la Fiandra serbarono lunga memoria.
Rimase di lui un solo figlio legittimo e
<span class="pagenum" id="Page_784">[784]</span>
naturale, cioè <i>Carlo Emmanuele</i> primo
di questo nome, che a lui succedette nel
dominio in età di diecinove anni, che
cominciò di buon'ora il corso di quella
insigne gloria con cui superò tutti i suoi
antenati.
</p>

<p>
Mentre <i>Arrigo re</i> di Portogallo era
intento a provveder pacificamente quel
regno di un successore, la troppo sua
inoltrata età il liberò dalle cure del
mondo, essendo mancato di vita nell'ultimo
giorno di febbraio. Per quanto si
era potuto conoscere, le inclinazioni sue
erano già state in favore di <i>Filippo II re</i>
di Spagna, perchè poco ci volea a presagire
che questi avrebbe potuto ottenere
colla forza ciò ch'era meglio il concedergli
con amore. Ma diversi ben erano
i desiderii ed i sentimenti dei Portoghesi,
antichi emuli della Castiglia, abborrendo
essi troppo il restar senza re, e l'acquistarne
uno che comandasse loro in lontananza.
Filippo intanto, mentre qui si
perderono in consulte e in dispute, raunò,
per attestato del Mariana, un esercito
di dodici mila fanti e di mille e cinquecento
cavalli; picciolo sì di numero, ma
grande pel valore, perchè composto del
fiore della milizia di Spagna e d'Italia,
cioè di soldati veterani nel mestier della
guerra. Altri gli diedero venti mila combattenti
in circa, fra i quali cinque mila
italiani, sotto il comando di <i>don Pietro
de Medici</i>, di <i>Prospero Colonna</i>, <i>Carlo Spinelli</i>,
e di altri generosi condottieri italiani.
Chiamò egli dall'esilio il vecchio
<i>duca di Alva</i>, perchè ne fosse capitan
generale. Colà arrivò anche la flotta già
preparata in Napoli e Sicilia. Non si tardò
dunque a dar principio alle ostilità colla
presa di Elvas, Olivenza e Campo maggiore.
Nel qual tempo la plebe di Lisbona
proclamò re di Portogallo <i>don Antonio</i>,
tuttochè dichiarato illegittimo ed incapace
del regno dal defunto re Arrigo.
Unì questo principe un'armata, ma di
gente collettizia ed inesperta, che in vicinanza
di Lisbona, avendo osato di far
giornata col duca d'Alva maestro di
<span class="pagenum" id="Page_785">[785]</span>
guerra, si trovò incontanente sbaragliata,
e si raccomandò alle gambe. Entrò il vittorioso
duca in Lisbona con buona capitolazione,
ma che non esentò parte di
essa e le navi, che erano in porto, dal
sacco. Seguì poscia un'altra battaglia,
dove parimente essendo rimasto disfatto
don Antonio, fu obbligato a nascondersi,
e a passare ramingo da un luogo all'altro.
Intanto riavutosi il re Filippo dalla
malattia sofferta in Badacòs, passò nel
mese di dicembre ad Elvas di Portogallo,
e salutato ivi e riconosciuto, ma non di
buon cuore, per re dai grandi di quel
regno, non fu avaro di carezze e promesse
verso di loro, e levò anche via
alcuni dazii, con ordinar nondimeno che
si desse principio ad una cittadella in
Lisbona. Per trattener la via dell'armi,
s'era dianzi maneggiato non poco <i>papa
Gregorio XIII</i>, con aver dipoi inviato il
<i>cardinal Riario</i> come paciere in Ispagna.
Il re l'andò nutrendo di belle speranze,
e nel medesimo tempo spinse il suddetto
duca d'Alva all'acquisto del regno, pel
quale sì felicemente succeduto gran gelosia
e rabbia sorse in cuore degli altri
monarchi. Giudicò spediente esso re Filippo
in quest'anno d'inviare in Fiandra
la <i>duchessa Margherita</i> madre del principe
<i>Alessandro Farnese</i>, e sorella sua, lusingandosi
che l'amore e la stima nei
tempi addietro professata da que' popoli
a questa savia principessa potrebbe giovar
non poco ai pubblici interessi. La
spedì pertanto colà col titolo di governatrice
dei Paesi Bassi, lasciato ad Alessandro
il comando dell'armi. Ma non
piacendo al principe questa divisione di
autorità, d'accordo colla madre tanto
picchiò alla corte di Spagna, che gli fu
restituito il titolo primiero nell'anno appresso.
Tornossene dipoi la duchessa in
Italia a goder la quiete in Abbruzzo. Furono
varie azioni di guerra nella Fiandra,
ma non tali che importi il farne
menzione. Da papa Gregorio e dal re di
Spagna fu nel presente anno inviato un
soccorso di soldati e di danaro ai cattolici
<span class="pagenum" id="Page_786">[786]</span>
d'Irlanda; ma con poca fortuna;
perchè, prevalendo ivi le forze della <i>regina
Elisabetta</i>, si sciolse in nulla il tentativo
di que' popoli. Un forte ivi fabbricato
dai soldati, che colà giunsero sotto
nome del pontefice, ben munito d'artiglieria
e di viveri, vergognosamente si
arrendè agli eretici. Fra la principessa
Margherita Farnese, figlia di Alessandro
principe di Parma e governator di Fiandra,
e <i>don Vincenzo Gonzaga</i>, unico
figlio di <i>Guglielmo duca</i> di Mantova, seguì
matrimonio nell'anno presente, e le
nozze furono celebrate in Parma, dove
per alquanti mesi si fermò lo sposo.
</p>

<hr />
</div>

<div class="chapter">
<h2 class="hidden" id="MDLXXXI">MDLXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Gregorio</span> XIII papa 10.</td>
  </tr>
  <tr>
    <td><span class="smcap">Rodolfo</span> II imperadore 6.</td>
  </tr>
</table>

<p>
Videsi in quest'anno, non senza maraviglia
della gente, giugnere a Roma
un oratore di <i>Giovanni Basiliovitz</i> gran
duca di Moscovia, per implorare i buoni
uffizii di <i>papa Gregorio</i> in suo favore.
Avea colui mossa guerra a <i>Stefano Batori</i>
re di Polonia; ma ritrovò il giuoco ben
diverso dall'espettazione sua. Il valoroso
Batori gli diè tali percosse, che l'obbligò
a chiedere pace; ma non potendola ottenere,
stimò bene esso Moscovita di ricorrere
al papa, acciocchè interponesse l'autorità
sua per far cessare la mal incominciata
guerra, con esibirsi pronto a
far lega coi cattolici contro la potenza
de' Turchi. Avvegnachè il pontefice assai
scorgesse quanto poco per ben della religione
cattolica si potesse sperare da quel
monarca, che co' suoi popoli professava
la credenza e i riti de' Greci scismatici;
pure siccome padre comune, e trattandosi
di un principe che finalmente era cristiano,
e la cui affezione verso i cattolici
non s'avea a trascurare, benignamente
ascoltò le di lui preghiere; con lautezza
trattò il di lui oratore, e, caricatolo di
doni, il rimandò a casa, accompagnato
da <i>Antonio Possevino</i> della compagnia di
Gesù, uomo di gran dottrina e di non
<span class="pagenum" id="Page_787">[787]</span>
minore destrezza, affinchè trattasse di
pace. A questa si trovarono non pochi
intoppi; e intanto il re Stefano s'impadronì
della Livonia, dove restituì la religion
cattolica. Pace infine seguì con gran decoro
della nazion polacca. A' giorni nostri
si è ben cangiato l'aspetto delle cose
in quelle parti. Imperciocchè quanto è
declinata per le continue interne discordie
la potenza della vastissima repubblica
di Polonia, capace pur di cose grandi, se
con altra più lodevol forma di governo
si regolasse; altrettanto è cresciuta quella
de' Moscoviti, ossia de' Russiani, per
opera del <i>czar Pietro Alexiovitz</i>, eroe degno
d'immortale memoria. Fu sul principio
di maggio del presente anno condotta
a Mantova da <i>don Vincenzo Gonzaga</i>,
figlio del <i>duca Guglielmo</i>, la nuova sua
consorte <i>Margherita Farnese</i>, accompagnata
dall'avolo suo <i>Ottavio duca</i> di Parma,
dal <i>cardinale Alessandro Farnese</i> suo
zio, dal <i>principe Ranuccio</i> suo fratello, e
da altri nobilissimi signori. Le feste e gli
spettacoli fatti in Mantova per tale occasione
costarono spese immense, e riempierono
di stupore il concorso incredibile
degli spettatori. V'intervenne ancora
<i>Alfonso II duca</i> di Ferrara colla <i>duchessa
Margherita</i> sua consorte, e sorella del
suddetto don Vincenzo. Ma infauste riuscirono
queste nozze per difetto corporale
di quella principessa, per cui restò poi
giustificata la dissoluzione del matrimonio
fra essi.
</p>

<p>
Strepitoso scandalo fu nell'anno presente
per la discordia di molti potenti
cavalieri della sacra religion di Malta
contro il loro gran maestro <i>Giovanni della
Cassiera</i> di nazion Franzese, vecchio di
ottanta anni, ma vegeto. Andò sì innanzi
la loro animosità, che il cacciarono prigione
nella fortezza di Sant'Angelo, imputandogli
troppa negligenza negli affari
dell'ordine, e che ne scialacquasse i beni,
e fino a pretendere che tenesse segreti
trattati co' nemici della fede cristiana.
Sommamente dispiacque al <i>pontefice Gregorio</i>
siffatta violenza, e, uditi i ricorsi di
<span class="pagenum" id="Page_788">[788]</span>
amendue le parti, spedì tosto a Malta Gasparo
Visconte auditor di ruota, il quale,
dopo avere rimesso in libertà e nel suo
primiero grado il gran maestro, sfoderò
un breve del papa, che citava tanto lui
quanto gli accusatori suoi a comparire
quanto prima in Roma a dir le loro ragioni.
A ciò ancora fu spinto il pontefice dal
re di Francia, minacciante di torre a tutti
i cavalieri di Malta le commende del suo
regno, e di applicarle al nuovo suo ordine
dello Spirito Santo. Venne a Roma
nel dì 26 d'ottobre il gran maestro, accompagnato
da trecento cavalieri, ai
quali tutti e alla loro servitù il <i>cardinal
Luigi d'Este</i>, principe che nella magnificenza
non avea pari, diede alloggio e
fece le spese per tutto il tempo che quivi
si fermarono. Mancò poi di vita esso gran
maestro nel dì 23 di dicembre. Il suo
gran competitore Romagano Guascone
per malinconia l'avea preceduto all'altra
vita nel dì 4 di novembre, e così
amendue andarono a litigare al tribunale
di Dio, più incorrotto e perspicace che
quel della terra. Passò in quest'anno nel
mese di settembre per Italia la vedova
<i>imperatrice Maria</i>, madre di <i>Rodolfo II</i>
Augusto, e sorella di <i>Filippo II re</i> di Spagna,
desiderosa di terminare i suoi giorni
in un monistero di Spagna, ad imitazione
del glorioso suo padre <i>Carlo V</i>. Era accompagnata
dall'<i>arciduca Massimiliano</i>
suo figlio e da una splendida corte. I signori
veneziani, secondo il loro costume,
le fecero un sontuoso trattamento per
tutti i loro Stati, essendo venuta a Trivigi,
Padova e poi sino a Brescia. Con pompa
incredibile fu ricevuta in Milano, e
poscia in Genova, dove imbarcatasi, arrivò
poi in Ispagna a compiere la sua piissima
risoluzione.
</p>

<p>
Trattandosi di un principe italiano,
a noi non disconverrà l'andar passando
in Fiandra, per accennar brevemente le
gloriose azioni di <i>Alessandro Farnese</i> governatore
di que' paesi. In questi tempi
i Fiamminghi confederati contro il
re Cattolico, mal soddisfatti del giovane
<span class="pagenum" id="Page_789">[789]</span>
<i>arciduca Mattias</i>, dopo aver dichiarato
esso principe decaduto da ogni
diritto sopra le loro contrade, presero
per difensore della Fiandra <i>Francesco</i>
già dichiarato <i>duca d'Angiò</i>, fratello di
<i>Arrigo III re</i> di Francia. Con buon esercito
passò questo principe a Cambrai,
città indarno assediata dall'armi spagnuole,
e trionfalmente vi fu ricevuto.
Fece poi pochi altri acquisti, perchè a
poco a poco i suoi Franzesi se ne tornarono
alle delizie della patria, ed egli
passò in Inghilterra, dove la <i>regina Elisabetta</i>
tanta disposizione mostrò ad accettarlo
per marito, che già tutti il felicitavano,
tenendosi egli come gli altri la
cosa per fatta. Ma non andò molto che
si trovò solennemente beffato dall'astuta
e simulatrice regina, non men di quello
che era succeduto prima a tanti altri.
S'impadronì in quest'anno il principe
Alessandro di Bredà, che fu messa a
sacco. Ricuperò Sangislan, e poscia imprese
l'assedio di Tournai, che fu ben
lungo e costò di molto sangue e fatiche,
ma con terminare nella resa di quella
importante città, obbligata a pagare ducento
mila fiorini per esimersi dal sacco.
Colò tutta questa rugiada in mano dei
vittoriosi soldati. Con gran solennità nei
medesimi tempi ricevette il re Cattolico
il giuramento di fedeltà dalla bocca, ma
non dal cuore, degli Stati di Portogallo,
e fece riconoscere per erede di quel regno
<i>don Diego</i> suo maggior figliuolo.
Quindi sul fine di giugno si trasferì a
Lisbona, accolto colla maggior magnificenza
e con segni di somma allegrezza
da quel popolo, a cui confermò gli antichi
privilegii e ne aggiunse de' nuovi,
nulla ommettendo per guadagnarsi la
benevolenza di quella gente, che internamente
fremeva per vedersi ridotta sotto
il giogo d'una nazione tanto da essi
odiata.
</p>

<p>
<span class="pagenum" id="Page_790">[790]</span>
</p>

<hr />
</div>

<div class="chapter">
<h2 class="hidden" id="MDLXXXII">MDLXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Gregorio</span> XIII papa 11.</td>
  </tr>
  <tr>
    <td><span class="smcap">Rodolfo</span> II imperadore 7.</td>
  </tr>
</table>

<p>
Quand'anche non fossero concorse
tante memorabili azioni a rendere gloriosissimo
il pontificato di <i>papa Gregorio
XIII</i>, basterebbe bene ad assicurar
l'immortalità al suo nome la correzione
da lui fatta in quest'anno del calendario
romano. Gran tempo era che si lagnavano
gl'intendenti astronomi dello sconcerto
avvenuto nel ciclo solare fissato ai
tempi di Giulio Cesare e di Augusto imperadori,
perchè allora non fu ben conosciuto
l'esatto corso annuale del sole.
Era passato questo disordine nel tempo
della Pasqua, stabilito dai padri del primo
concilio niceno, perchè chiaramente
si scorgevano troppo slontanati dal sito
allora prefisso alla celebrazion della Pasqua
gli equinozii della primavera, e fuor
di sito le feste principali della Chiesa. Ora
il generoso pontefice con tutto vigore si
applicò ad emendare i trascorsi passati,
e ad impedirli per l'avvenire. Consultò
dunque i più valenti astronomi d'allora, e
molti ne chiamò a Roma, facendo ben
ventilare la miglior forma di stabilire un
cielo di epatte che non fosse da lì innanzi
soggetto a mutazioni. Meritò sopra
gli altri applauso un ciclo già inventato
da Luigi Lilio Veronese, nel quale
furono fatte alcune lievi mutazioni, se
con ragione e frutto, a me non appartiene
il cercarlo. Pertanto fu determinato
di levar via dieci giorni dall'ottobre dell'anno
presente, affinchè l'equinozio della
primavera tornasse al dì 21 di marzo,
secondo la determinazione del concilio
niceno. Per mantenerlo poscia in quel
sito, e schivar nuovi sconcerti da lì innanzi,
si stabilì che ogni tre centesimi
anni si tralasciasse il bissesto, ma che
corresse nel quarto centesimo, con altre
regole che io tralascio. Comunicato questo
insigne progetto a tutte le potenze
cattoliche, acciocchè fosse ben esaminato,
<span class="pagenum" id="Page_791">[791]</span>
riportò l'approvazion d'ognuno. Il perchè
nel dì 24 di febbraio dell'anno presente
si vide con solenne bolla pubblicato
dal pontefice, e ne fu ordinata l'esecuzione.
Non si può dire che plauso per
questa sì faticosa e riguardevole impresa
conseguisse il buon papa Gregorio presso
tutti i cattolici, contando noi per nulla il
ridicolo schiamazzo, che per ciò fece lo
spirito contraddittorio de' protestanti, ai
quali il bello e buono procedente da Roma
non suol aver la fortuna di piacere.
Ma non si vuol dissimulare che sul fine
del secolo decimosettimo e sul principio
del presente insorsero delle difficoltà
intorno alla stessa correzion gregoriana,
e si disputò non poco da alcuni valenti
astronomi, specialmente italiani, con pretendere
che il celebre Cristoforo Clavio
non avesse ben corrisposto all'intenzione
di questo saggio pontefice, e che quella
correzione tuttavia abbisogni di emenda,
stante l'essere intervenuto dipoi, e poter
intervenire, che, seguitando noi il ciclo
dell'epatte, o troppo presto o troppo tardi
si celebri la Pasqua, per non corrispondere
essa ai veri calcoli astronomici
del sole e della luna. Oltre di che, secondo
essi, non fu ben preso a' tempi del
pontefice Gregorio il preciso annuo corso
del sole, essendosi trascurati almeno alcuni
secondi, i quali col tempo possono
produrre qualche sconcerto. Con tutto
ciò tali non parvero quelle obbiezioni,
che fosse creduta necessaria allora una
nuova riforma del calendario. Tale forse
la crederà alcuno dei secoli avvenire.
</p>

<p>
Oltre a questa insigne azione riguardante
tutto il cattolicismo, fece il medesimo
papa un'opera particolare per ornamento
ed utilità di Roma; e fu il collegio
romano della compagnia di Gesù,
fabbrica sontuosissima, di cui si vede la
pianta rapportata dal padre Bonanni. Al
mantenimento di que' religiosi assegnò
ancora delle grandi rendite. In questi
tempi avendo <i>don Antonio di Portogallo</i>
coll'aiuto de' Franzesi ed Inglesi messa
insieme una buona flotta, andò per impadronirsi
<span class="pagenum" id="Page_792">[792]</span>
dell'isole Terziere, come dipendenti
dalla corona di Portogallo. Non
dormiva il <i>re Filippo II</i>, ed anch'egli
spedì a quella volta il <i>marchese di Santacroce</i>
nel mese di luglio con ventotto
navi ed altri legni. Vennero alle mani le
due nemiche armate, e restò sconfitta
quella di don Antonio, con rimaner prigioni
venticinque baroni franzesi, cinquanta
altri nobili di quella nazione, e
circa secento tra Franzesi ed Inglesi soldati
ordinarii. Fu commessa allora una
crudeltà più che turchesca, onde risultò
ignominia grave, e non facile a cancellarsi,
della nazione spagnuola. Il Santacroce,
estratti da luogo sacro tutti quei
franzesi, condannò ognun di essi, parte
al taglio della testa, e parte al capestro,
e la sentenza fu eseguita. All'avviso di
tanta barbarie, recato dall'ambasciator
franzese con altre doglianze, inorridì il
buon papa Gregorio, nè potè contenere
le lagrime, non sapendo darsi pace che
gente cristiana più delle fiere stesse arrivasse
ad infierire. Ne rigettò egli la colpa
sul Santacroce; ma non si potè levar
di testa alla gente che l'ordine si spiccasse
previamente dalla corte dello stesso
re Filippo, e spezialmente non avendone
fatto alcun risentimento contra del Santacroce.
Fu creduto che il consiglio venisse
dal <i>duca d'Alva</i>, quel Silla novello
che metteva la gloria e il sostentamento
della monarchia spagnuola, non già nel
farsi amare, ma nel farsi temere dai popoli.
Questo crudel uomo finì appunto
di vivere nel dicembre di quest'anno.
Se trovasse nell'altra vita quell'indulgenza
e misericordia ch'egli mai non
esercitò, nè conobbe in terra, non l'ha
rivelato Iddio. Tornò in Fiandra nel mese
di febbraio <i>Francesco duca d'Angiò</i>, e in
Anversa con sommo applauso fu proclamato
duca del Brabante, conte di Fiandra,
d'Olanda, Zelanda, ec. Con tutti
questi bei titoli niun progresso fece egli
in quelle parti. <i>Alessandro Farnese</i>, allo
incontro, s'impossessò di Oudenarde,
dell'Esclusa, di Cambresì, di Ninoven e
<span class="pagenum" id="Page_793">[793]</span>
d'altri luoghi. Cominciò in quest'anno
il giovane <i>Carlo Emmanuello duca</i> di Savoia
a scoprir le sue idee guerriere col
segreto disegno di sorprendere Ginevra,
sentina di tutte le eresie, alle porte, per
così dire, d'Italia. Avendo egli ben disposti
i pezzi per quell'impresa, e comunicata
la sua idea al pontefice Gregorio
e al re Cattolico, da amendue avea riportate
promesse di gagliardi aiuti, se
gli veniva fatto il negozio. Ma avendone
anche ricercato il consenso dal re di
Francia <i>Arrigo III</i>, n'ebbe una negativa,
allegando quel monarca che Ginevra era
sotto la protezion della sua corona. Gli
convenne per questo di desistere; ma
concepì un odio tale contra de' Franzesi,
che mai più nol depose.
</p>

<hr />
</div>

<div class="chapter">
<h2 class="hidden" id="MDLXXXIII">MDLXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXIII</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Gregorio</span> XIII papa 12.</td>
  </tr>
  <tr>
    <td><span class="smcap">Rodolfo</span> II imperadore 8.</td>
  </tr>
</table>

<p>
Circa questi tempi il <i>pontefice Gregorio</i>,
nato per pensar sempre a cose grandi
pel pubblico bene, e, dopo averle ideate,
costante in eseguirle, presentò alla
luce il decreto di Graziano con abbigliamenti
nuovi, per aver dianzi deputata una
congregazion di letterati per la correzione
e per l'ornamento di quella raccolta
di canoni, molto allora accreditata nelle
scuole. Prese ancora a migliorar la edizione
della sacra Bibbia; al qual fine procurò
da ogni parte antichi codici e deputò
un'altra congregazione. Questa impresa
non fu poi condotta a fine se non sotto i papi
susseguenti Sisto V e Clemente VIII. Gran
carestia fu in Roma per due mesi, e ciò
per colpa de' ministri che aveano con
troppo larga mano conceduta l'estrazion
de' grani. Toccò al generoso animo del
papa di emendar con grave spesa la lor
trascuratezza. Avvenne, oltre a ciò, in
Roma un accidente che recò non lieve
rammarico e disturbo al pontefice; perciocchè
ito il bargello con gran copia di
birri per prendere un bandito in casa
degli Orsini, capitati colà Raimondo Orsino,
<span class="pagenum" id="Page_794">[794]</span>
Silla Savello ed Ottavio de' Rustici,
baroni romani, per aver voluto impedir
la cattura per pretension di franchigia,
restarono miseramente uccisi da quella
canaglia. Sollevossi perciò il popolo
romano, ed anche la nobiltà, e quanti
birri potè cogliere, senza rimissione ammazzò.
Essendo concorsi a questo rumore
molti banditi, seguirono altre uccisioni,
e sarebbe succeduto peggio, se la
prudenza del pontefice non avesse rimediato.
Tanta caccia fece egli fare al bargello
suddetto, che fu in fine preso e
giustiziato: il che nondimeno non bastò
a quetar gli animi pregni di desiderio di
vendetta, talmente che non finì sì presto
quella tragedia. Ora il papa, per rallegrare
il popolo, nel dì 12 di dicembre
fece la promozione di diecinove cardinali,
tutti persone di gran merito, fra i
quali spezialmente si distinsero <i>Niccolò
Sfondrati</i>, che fu poi papa Gregorio XIV,
<i>Francesco di Gioiosa</i> Franzese, <i>Agostino
Valerio</i> vescovo di Verona, e <i>Vincenzo
Lauro</i> vescovo di Monreale.
</p>

<p>
Avea la morte rapito al re <i>Filippo II</i>
nell'anno precedente il suo figlio maggiore
<i>don Diego</i>; però fece egli nel presente
prestar giuramento dai Portoghesi
a <i>don Filippo</i>, restato unico di lui figlio.
Gli riuscì ancora di finir di ricuperare
le isole Terziere. In Fiandra accaddero
delle novità, delle quali ben seppe profittare
il principe <i>Alessandro Farnese</i>.
Quantunque fossero stati conferiti gloriosi
titoli, dei quali sopra si parlò, a
<i>Francesco duca d'Angiò</i>; pure, perchè da
alcune condizioni alquanto dure veniva
ristretta la sua autorità, si avvisò egli,
spinto principalmente dagli alteri suoi
consiglieri franzesi, di voler dar egli la
legge a' Fiamminghi, parendogli vergogna
il riceverla da loro. Volle dunque adoperar
la forza, e destinò il giorno 16 o 17
di gennaio del presente anno per farsi
libero signore di quelle contrade. L'ordine
andò a tutti i presidii franzesi d'insignorirsi
dei luoghi dove si trovavano,
ed egli prese a sottomettere l'insigne
<span class="pagenum" id="Page_795">[795]</span>
città di Anversa, in cui erano di guarnigione
quattrocento de' suoi; ma con incontrar
egli ciò che non si aspettava, cioè
quello a che si espone chiunque de' principi
che, volontariamente chiamato da un
popolo alla signoria, si mette sotto i piedi
con tanta facilità i patti della dedizione.
Prese pretesti da una rassegna per accostarsi
colle sue truppe ad Anversa, ed
allorchè usciva di città con gran corteggio
de' suoi soldati, diede il segno della
macchinata trama. Furono uccise le guardie
della porta, ed entrarono secento cavalli
e tre mila pedoni franzesi, che montati
sui baloardi voltarono i cannoni
contro la città, e si diedero a saccheggiar
le case, e ad uccidere chiunque si opponeva.
Ossia che gli Anversani stessero
dianzi con gli occhi aperti, o che solamente
li svegliasse quell'improvviso assalto,
il vero è che tosto fecero sonar le
campane a martello, tirarono le catene
alle strade, e, dato di piglio all'armi,
animosamente fecero fronte a chi non
più amico, ma nemico e traditore lor si
mostrava. Con tal gagliardia dai feroci
cittadini furono assaliti e respinti i Franzesi,
che lor convenne rinculare sino alla
porta, dove, per voler eglino uscire, e
nello stesso tempo entrare gli Svizzeri
del duca d'Angiò, si fece una calca e miscuglio
che costò la vita a moltissimi o
uccisi o caduti nella fossa. Vi fu chi fece
ascendere sino a due mila i Franzesi
morti; la città restò liberata, e il duca
pien di vergogna, e rampognato dalla propria
coscienza per tanta infedeltà, si ritirò.
Agli altri Franzesi venne fatto di occupar
Doncherche ed alcun altro luogo,
ma non già Ostenda, Bruges e Neoporto.
Arrivò a tempo questa discordia de' Fiamminghi
col duca d'Angiò per rinvigorire
<i>Alessandro Farnese</i>, a cui soprastava la
rovina, se a' Franzesi riusciva quel colpo,
e se di Francia fossero venuti nuovi rinforzi.
Mosse dunque il Farnese l'armi
sue, e colla metà d'esse diede una rotta
al maresciallo franzese <i>Biron</i>, dove fu
creduto che perissero de' vinti circa due
<span class="pagenum" id="Page_796">[796]</span>
mila persone, e de' vincitori solamente
otto, se vogliam prestar fede a chi non è
mai intervenuto a battaglie. Assediò il
Farnese intanto Doncherche, e lo costrinse
alla resa, e prima dell'agosto ebbe
ai suoi voleri Neoporto, Berga, Furnes,
Dismuda e Menin, e poi Zutfen col paese
di Vaes, Middelburgo, Rupelmonda, Alost
ed altri luoghi: tutte vittorie ed acquisti
che sommamente accrebbero il credito
alla parte regia ne' Paesi Bassi e la gloria
al principe di Parma.
</p>

<hr />
</div>

<div class="chapter">
<h2 class="hidden" id="MDLXXXIV">MDLXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXIV</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Gregorio</span> XIII papa 13.</td>
  </tr>
  <tr>
    <td><span class="smcap">Rodolfo</span> II imperadore 9.</td>
  </tr>
</table>

<p>
In quest'anno ancora <i>papa Gregorio</i>
lasciò una bella memoria in Roma colla
erezione del collegio dei Maroniti, cristiani
cattolici, abitanti nel monte Libano
sotto la tirannia de' Turchi; ma
non ebbe tempo da assegnargli tutta la
convenevol dote: al che fu poi soddisfatto
dal suo successore. Fu chiamato in
quest'anno a miglior paese nella notte
precedente al dì 4 di novembre il santo
cardinale ed arcivescovo di Milano <i>Carlo
Borromeo</i> in età di soli quarantasei anni,
un mese ed un giorno: vita ben corta,
ma con tante azioni di pietà e zelo pastorale
da lui menata, che non si possono
leggere senza ammirazione. Fu egli
allora e sempre sarà considerato per
un luminoso prototipo de' veri pastori
della Chiesa di Dio, in cui si sono specchiati
tanti altri insigni vescovi che in
Italia e fuori d'Italia son camminati per
le vie della santità; e i suoi concilii ed
istruzioni sono e saranno sempre in
somma venerazione, siccome fonti perenni
di tutta l'ecclesiastica disciplina.
Per le tante memorabili sue virtù venne
poi questo incomparabil porporato messo
nel ruolo de' santi. Eransi già provati
giuridicamente i difetti corporali di <i>Margherita
principessa Farnese</i>, maritata in
<i>don Vincenzo Gonzaga</i> principe ereditario
di Mantova; laonde restò disciolto quel
<span class="pagenum" id="Page_797">[797]</span>
matrimonio, ed egli nell'anno presente
prese per moglie <i>Leonora</i> figlia di <i>Francesco
gran duca</i> di Toscana. Le nozze
furono celebrate in Mantova sul fine di
aprile con incredibil pompa e magnificenza.
Era vicerè di Sicilia <i>Marcantonio
Colonna</i>, il più valoroso e gentil cavaliere
che avesse l'Italia, e sempre glorioso
per la vittoria riportata a Lepanto
ossia alle Curzolari contra de' Turchi.
Passò egli in Ispagna, chiamatovi dal re
Cattolico con dieci galee. Ma appena
giunto a Medinaceli nel dì 2 d'agosto
fu portato all'altra vita da un sì precipitoso
e violento male, che fece dubitar
di veleno. Lo stesso sospetto corse nella
morte di <i>Francesco duca d'Angiò</i>, fratello
di <i>Arrigo III re</i> di Francia, da noi poco
fa veduto duca del Brabante e conte di
Fiandra. Era egli tornato in Francia, e
trattava di riaccomodarsi coi Fiamminghi,
quando fu preso sul principio di
maggio da un malore, per cui gli usciva
il sangue da tutti i meati del corpo, di
modo che terminò il suo vivere nel dì 10
di giugno. Il titolo di liberator della
Fiandra, ch'egli s'era attribuito, non fu
certamente scritto sulla sua tomba. A
<i>Guglielmo</i> ancora <i>principe d'Oranges</i>,
cioè al principal motore e fomentatore
della ribellion de' Paesi Bassi, toccò in
quest'anno nel dì 10 di luglio la morte,
e morte violenta, perchè proditoriamente
ucciso da Baldassare Gherardo nato
presso Lione, il quale non sedotto da
alcuno, ma unicamente mosso da odio
verso un principe eretico, autore di tanti
mali, tolse a lui la vita colla perdita della
propria. A lui succedette il <i>principe Maurizio</i>
suo secondogenito, che, dichiarato
ammiraglio dalle Provincie Unite, riuscì
poi un valoroso lor protettore.
</p>

<p>
Queste morti quanto sconcertarono
gli animi dei ribelli Fiamminghi, altrettanto
incoraggirono il prode principe di
Parma Alessandro. Aveva egli molto
prima occupati varii posti, e fabbricato
un forte che angustiava non poco l'importante
città d'Ipri, e l'affamava. Quei
<span class="pagenum" id="Page_798">[798]</span>
di Bruges vollero soccorrerla con un
grosso convoglio di viveri, scortato da
cinquecento fanti e da ducento cinquanta
cavalli. Fu questo preso dai cattolici,
colla morte di circa cinquecento nemici:
colpo che indusse poi la cittadinanza
d'Ipri a capitolare la resa. La
stessa fame consigliò quei di Bruges a
seguitar l'esempio d'Ipri. Animato da
così prosperi successi il Farnese, prese
una risoluzione che a molti parve ardita,
e fin temeraria ad altri: cioè di assediare
la città d'Anversa, non men per l'ampiezza
e popolazione, che per la situazione,
da tutti tenuta per fortissima. Benchè
dissuaso da' suoi consiglieri, pur
diede egli principio all'assedio, con occupar
varii siti e forti intorno ad essa.
Nel medesimo tempo colla forza obbligò
Tenremonda a rendersi; e i Gantesi domati
dalla fame vennero a dimandar
perdono e ad esibire ubbidienza. Furono
accettati coll'obbligazione di pagar
ducento mila fiorini, e di rifabbricar la
cittadella. La maggior città della Fiandra
era allora Gante. Intanto mirabili cose
facea l'indefesso principe per maggiormente
strignere la superba città d'Anversa
con chiuse nuove, canali nuovi,
trincieramenti, e sopra tutto con un
ponte lunghissimo, ch'egli arrivò a compiere
solamente nell'anno seguente. Pressato
da' suoi sudditi <i>Carlo Emmanuello
duca</i> di Savoia a prendere moglie, la ricercò
ed ottenne nel presente anno, e in
Sciamberì nel dì 18 d'agosto fu pubblicato
il suo matrimonio con <i>donna Caterina
d'Austria</i> figlia minore del regnante
re di Spagna <i>Filippo II</i>. Molte feste perciò
furono fatte ne' suoi Stati; ed avendo
il duca o per ambasciatori o per lettere
significato a Roma, all'imperadore, al
re di Francia e agli altri principi questo
suo nobile accasamento, concorsero a
Torino varie ambascierie per seco rallegrarsi.
Tuttavia solamente nell'anno
appresso si diede il compimento a questo
affare.
</p>

<p>
<span class="pagenum" id="Page_799">[799]</span>
</p>

<hr />
</div>

<div class="chapter">
<h2 class="hidden" id="MDLXXXV">MDLXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXV</span>. Indiz. <span class="smcap lowercase">XIII</span>.</td>
  </tr>
  <tr>
    <td><span class="smcap">Sisto</span> V papa 1.</td>
  </tr>
  <tr>
    <td><span class="smcap">Rodolfo</span> II imperadore 10.</td>
  </tr>
</table>

<p>
Uno spettacolo insolito, che si tirò
dietro gli occhi di tutti, ebbe Roma nel
presente anno per l'arrivo colà degli
ambasciatori cristiani giapponesi. Nelle
ricchissime e popolatissime isole del Giappone,
regno o imperio situato di là dalla
China con popoli sommamente ingegnosi
e bellicosi, il primo ad introdurre la religione
di Cristo era stato san Francesco
Saverio apostolo dell'Indie. Coltivata
quella vigna da altri susseguenti religiosi
della compagnia di Gesù, sempre più
andò fiorendo, di maniera che non solamente
le migliaia del basso popolo, ma
anche assaissimi nobili, ed alcuni dei
principi, appellati re, per nostro modo
d'intendere, a cagion della lor grande
autorità e potenza, aveano ricevuto il
battesimo, alzati sacri templi, e piantata
ivi un'amplissima università di fervorosi
cristiani. Non han saputo negare la verità,
l'ampiezza e i pregi di quella cristianità
i nemici stessi della Chiesa romana,
i quali, più mercatanti che cristiani,
nulla poi tralasciarono di trame
ed inganni per opprimerla e sradicarla,
siccome nel seguente secolo, per l'infame
loro iniquità, avvenne. Per rendere
dunque ubbidienza al sommo pontefice
furono spediti due giovani ambasciatori
da tre di que' gran signori, chiamati re
dai nostri; i quali accompagnati da alcuni
gesuiti, dopo aver ricevuto in Portogallo,
in Ispagna e in Toscana grandi
onori e finezze, giunsero nel dì 22 di
marzo a Roma. Con solennità ammessi
nel sacro concistoro al bacio de' piedi,
presentarono al pontefice le lettere dei
loro principali, e furono poi trattati con
ogni sorta di onorevolezza e di amore
tanto da esso papa, che da tutti i cardinali
e dalla nobiltà romana. Per la comparsa
di questi nuovi germi della religione
cristiana, venuti da sì remote parti
<span class="pagenum" id="Page_800">[800]</span>
del mondo, incredibil fu la consolazione
ed allegrezza che ne provò il buon <i>pontefice
Gregorio</i>, nè potè contener le lagrime
tanto egli che gli altri zelanti
dell'accrescimento della vera Chiesa di
Dio. Ma a questo giubilo poco tardò a
succedere il lutto. Mentre i Giapponesi
andavano visitando le cose rare di Roma,
eccoti cadere infermo il pontefice, e
in due giorni di malattia, cioè nel dì 10
d'aprile, passare a miglior vita, essendo
pervenuto all'età di ottantaquattro anni:
età, ad atterrar la quale basta un soffio
solo. Che questo pontefice meriti luogo
fra i più insigni pastori della Chiesa di
Dio, non ne lascia dubitare quanto si è
finora detto di lui. Eppur questo è poco
rispetto a quel di più che dir se ne potrebbe;
e che infatti hanno più e più
scrittori tramandato ai posteri. Perciocchè
eminente si trovò in lui l'amore
della pace in Italia, lo zelo per la conservazione
ed aumento della fede Cattolica,
e l'attenzione ad eseguire i decreti
del concilio di Trento: il che specialmente
dimostrò nel promuovere ed aiutare
con grandi somme di denaro l'erezione
di tanti seminarii per le provincie
Cattoliche, e nella fondazione in Roma
di collegii sì riguardevoli. Le sue limosine
in sollievo dei poveri, per attestato
del popolo romano nell'iscrizione a lui
posta, ascesero a due milioni di scudi di
oro; un altro ancora ne impiegò in maritar
povere zitelle. Lungi dall'imporre
nuove gabelle e dazii, ne levò alcuni già
messi, e specialmente l'assai grave della
farina, ed ornò Roma di templi, e di
altre opere magnifiche: per le quali cose,
e pel suo placido governo, e per la sua
amorevolezza verso ognuno, il suddetto
popolo romano alzò la sua statua nel
campidoglio, e l'alzò dopo la sua morte,
cioè in tempo che l'adulazione cessa, e
il vero merito è riconosciuto. Amò i
suoi, ma con lodevol moderazione. Era
a lui nato un figlio da donna libera prima
di ascendere agli ordini sacri, per
nome <i>Jacopo Boncompagno</i> il quale per
<span class="pagenum" id="Page_801">[801]</span>
ingegno, probità di costumi, e saviezza
nei politici affari riuscì poscia un valente
e generoso signore. A lui bensì conferì
il papa i gradi soliti a darsi ai nipoti
dei pontefici, cioè di generale della Chiesa,
di governatore di castello Sant'Angelo
e di capitano delle sue guardie;
ma non fabbricò già la di lui fortuna
con gli Stati della Chiesa. Solamente gli
procurò nel ducato di Modena il marchesato
di Vignola, consistente in ventidue
comunità; e dal re Cattolico ottenne
per lui il ducato di Sora, Arpino, Aquino,
Arce, ed altri luoghi nel regno di Napoli.
Propagata poi la di lui discendenza con
uomini illustri, oggidì più che mai risplende
in <i>don Gaetano Boncompagno</i>
benignissimo e savissimo principe, maggiorduomo
maggiore del re delle Due
Sicilie, che ai suoi titoli e Stati ha ultimamente
aggiunto l'importante e dovizioso
principato di Piombino, e in <i>don
Pietro</i> suo fratello duca di Fiano.
</p>

<p>
Non più di quattordici giorni stette
vacante la sedia di San Pietro, essendo
Stato concordemente nel conclave eletto
papa il <i>cardinale Felice Peretti</i>, già frate
dell'ordine conventuale di san Francesco,
uomo di petto, sommo amatore della
giustizia, ed ornato di molta dottrina.
Era egli bassamente nato nelle grotte di
Montalto, terra della marca anconitana,
da un povero contadino, ma pel suo felice
ingegno, pel suo sapere e merito salito
a poco a poco ai primi gradi dell'ordine
francescano, nel 1570 da Pio V
fu promosso alla sacra porpora, e nominato
il cardinal di Montalto. Per errore
di stampa presso il Ciaconio è riferita al
dì 12 d'aprile l'esaltazione sua al pontificato:
errore non emendato neppure dal
Vittorello, nè dall'Oldoino, e che parimente
s'incontra nel Bollario romano e
in altri libri. Certo è che l'elezione sua
seguì nel dì 24 di aprile, giorno di
mercordì. Prese il nome di <i>Sisto V</i> per
rinovar la memoria di Sisto IV, che parimente
fu dell'ordine di San Francesco.
Veramente bizzarra è quella che noi chiamiamo
<span class="pagenum" id="Page_802">[802]</span>
natura, facendo essa talvolta nascere
da un povero rozzo bifolco figli di
sì raro talento, e cotanto dalla fortuna
favoriti, che giungono ad essere o gran
politici, o gran guerrieri, o gran letterati;
laddove altre volte da uomini grandi
nascono figliuoli zotici e di cervello stravolto,
ai quali sembrava piuttosto riservata
una zappa. Ora Sisto, benchè sì poveri
e bassi natali avesse sortito, pure
fuor di dubbio è che portò seco un animo
grande, qual si converrebbe al più
eccelso monarca. Antonio Cicarelli, che
continuò le Vite de' papi del Panvinio, ed
altri storici non ebbero difficoltà di scrivere
che il suddetto cardinale di Montalto
coll'accortezza o simulazione sua cooperò
anch'egli non poco a far inchinare
i voti degli elettori in favor suo. Perciocchè
gran cura ebbe di nascondere in varie
maniere il genio suo rigido ed imperioso,
e l'ansietà di pervenire al papato.
Quieta era la vita sua, ritirato stava nella
sua vigna, mai non contendeva con gli
altri cardinali, cedendo ad ognuno, e
guardandosi da ogni parzialità verso le
nazioni. Benchè ingiuriato, niun risentimento
mostrava, e, quantunque talvolta
chiamato asino della Marca dai confratelli
porporati, o mostrava di non udire,
oppure rideva. Essendogli stato ucciso un
nipote, neppur volle far ricorso per questo
alla giustizia. Se ne ricordò bene
creato che fu papa. Cardinale ebbe in
uso di accrescere di sette anni la sua età
per parere più vecchio; e mostravasi
soprattutto così mal concio di sanità, che
non vi era cardinale che nol credesse
sull'orlo del sepolcro. A chi nel conclave
gli parlava del papato, esagerava la sua
inabilità: e quando pure per miracolo
ciò avvenisse, gli scappava detto di non
poter senza buoni coadiutori portare
quel peso. In una parola, si crederono i
cardinali di avere eletto un papa mansuetissimo,
un papa decrepito, fatto per lasciarsi
menar pel naso; e trovarono tutto
il rovescio. Nè tardarono ad avvedersene,
perchè, appena chiariti i voti, e confermata
<span class="pagenum" id="Page_803">[803]</span>
l'elezion sua, gittò via il bastoncello,
su cui si appoggiava, e si alzò ritto;
laddove dianzi camminava gobbo e con
gli occhi bassi a terra: avendo poi egli
detto scherzando, oppure avendo taluno
detto per lui, che dianzi cercava col volto
chino le chiavi della terra, ed ora col
volto alto le chiavi da aprire il cielo. Per
la sua coronazione dipoi salì molto snello
a cavallo, guardandosi l'un l'altro
storditi i cardinali.
</p>

<p>
Pontefice pieno di buon cuore, spirante
solo clemenza era stato il predecessore
Gregorio. Desideroso di farsi
amare da tutti, e specialmente dal popolo
romano, difficilmente eleggeva le vie del
rigore; e forse tanta benignità gli venne
attribuita a difetto. Era perciò cresciuta
la licenza e prepotenza in Roma; abbondavano
e crescevano dappertutto i banditi,
gli sgherri, i sicarii; e per quanto il
buon papa Gregorio, che non era già un
uomo indolente e dimentico del dovere
principesco, si adoperasse per metter freno
a questi disordini, anzi per estirparli,
non gli venne mai fatto, perchè sempre
voleva accordar la clemenza colla giustizia.
Venne Sisto V di massime ben diverse
provveduto, voglioso di acquistarsi
gran nome coll'uso della sola giustizia,
e col far tacere la clemenza, quasi virtù
fomentatrice dei cattivi. Rigido ed inesorabile
si diede tosto ad esercitar la suddetta
giustizia, e fu creduto fino all'eccesso.
Non volle che si aprissero le carceri
com'era il solito, per la sua coronazione,
con dire che assai malvagi vi
erano senza bisogno di accrescerli. E
mentre la città si trovava in quell'allegria
fece giustiziar quattro rei, senza voler
far grazia agli ambasciatori giapponesi,
mossi dai parenti a dimandarla. Da lì
a due giorni fece tagliar la testa ad un
nobile spoletano per aver messa mano
alla spada contro un suo nemico: il che
era vietato dalle leggi. Non so io se sia
diverso da questo il caso di un giovanetto
fiorentino preso in quel tempo per
aver fatta una semplice resistenza ai birri,
<span class="pagenum" id="Page_804">[804]</span>
che pur s'erano ingannati in prendere
lui per un altro, e che fu impiccato:
il che per la compassione diede molto
di che dire a tutta Roma, e sparse il terrore
anche fuor d'essa. Quanto ai suddetti
Giapponesi, il pontefice compartì
loro ogni possibile onore nella sua coronazione,
li tenne seco a pranzo nella sua
vigna, li creò cavalieri, e regalatili dipoi
di mille doble e di altre cose preziose, e
specialmente di due o tre spade gioiellate
per li principi loro, li licenziò. Se n'andarono
caricati d'altri doni dai cardinali
Farnese, d'Este, Medici, Alessandrino
e San Sisto; e condotti a Venezia, con
gran magnificenza furono ivi accolti, siccome
per le altre città, dove passarono,
finchè imbarcati a Genova s'inviarono
verso le loro tanto lontane contrade.
Giunti colà, trovarono già dato principio
a una crudelissima persecuzione contra i
cristiani, della quale altro a me non occorre
di dire. Pubblicò il novello papa
un giubileo per implorar da Dio assistenza
al suo governo; e credasi ch'egli fosse
il primo a conceder esso giubileo fuori
degli anni santi. Per ordine suo sei delle
principali strade di Roma lunghissime
furono in quest'anno o aperte o continuate,
e tutte selciate pel comodo e divozione
de' Romani. Con suo danaro ancor
provvide una comodissima casa al monte
della pietà. La strologia giudicaria al dispetto
di tante proibizioni seguitava a far
delle gran faccende. Fulminò Sisto una
terribil bolla contra da' suoi professori e
libri. Ma di quest'arte vanissima si può
ben desiderare, ma non è da sperare la
total rovina, come fin dei suoi tempi Tacito
osservò, perchè pur troppo non mancano
stolti ed ignoranti che le dan fede,
massimamente fuori d'Italia.
</p>

<p>
Già dicemmo conchiuse le nozze tra
l'infanta <i>donna Caterina</i>, figlia di <i>Filippo
II, re</i> di Spagna, e <i>Carlo Emmanuele
duca</i> di Savoia. Verso il fine di gennaio dell'anno
presente s'imbarcò questo principe,
accompagnato da copiosa nobiltà tutta
in gala per, passare in Ispagna. Trovò
<span class="pagenum" id="Page_805">[805]</span>
il re con tutta la real corte a Saragozza,
e quivi nel dì 25 di marzo con grandiosa
solennità seguì il suo sposalizio, condecorato
dipoi da varie feste e tornei, ed altri
sontuosi divertimenti. Vennero poi
per mare i due nobilissimi sposi a Savona,
e di là proseguendo il viaggio, nel
dì 10 d'agosto fecero l'entrata in Torino,
dove per molti giorni durò la pompa
e l'allegria degli spettacoli. Nel dì 30 di
luglio terminò i suoi giorni <i>Niccolò da
Ponte</i> doge di Venezia, e nel dì 18 d'agosto
ebbe per successore <i>Pasquale Cigogna</i>.
Da un fierissimo tumulto della plebe restò
nel maggio di quest'anno gravemente
sconcertata la città di Napoli. Per la
carestia di grano, che si pativa in Ispagna,
aveva il re Filippo fatto venir colà dal regno
di Napoli buona quantità del grano
soprabbondante. Si prevalsero di questa
occasione i mercatanti e i contrabbandieri,
conoscendo il guadagno, per inviarne
dell'altro in gran copia; talmente che, venuto
il mese di maggio, assaissimo se ne
scarseggiò in Napoli, e si alterò forte il
prezzo del pane. Le grida di quel facilmente
turbolento popolaccio andarono a finire
in una universale sollevazione, per cui
Gian-Vincenzo Starace eletto del popolo
fu dall'inferocita plebe messo in brani,
e strascinato per la città, e dato il sacco
alla sua casa. Fu assai, che quivi terminasse
la foga del matto popolo. Il <i>duca
d'Ossuna</i>, allora vicerè, biasimo riportò
pel suo soverchio timore, essendosi creduto
che avrebbe sulle prime potuto colla
forza reprimere quella canaglia. Maggiormente
ancora fu di poi biasimato,
perchè, tornata la quiete, fece segretamente
in più notti carcerare cinquecento
di coloro, e formar rigorosi processi, in
vigor de' quali tolta fu a molti la vita, ed
assai più furono tormentati e mandati in
galera. Sarebbe anche proceduta più oltre
quella crudel giustizia, se gli amatori
della patria non avessero impetrato dal re
Filippo un generale indulto e perdono.
Fin qui nella cittadella di Piacenza avea
il re Cattolico tenuta sua guarnigione,
<span class="pagenum" id="Page_806">[806]</span>
aggravio sommamente molesto al duca
<i>Ottavio Farnese</i>, cui non pareva mai di
essere stabile padrone della città finchè
durava quel giogo. Dopo aver tanto pazientato,
prese la risoluzione in questo
anno di spedire alla corte Cattolica il
conte Pomponio Torello a chiederne la
restituzione, saggiamente avvisando, essere
questo il tempo più opportuno, stante
il merito grande che s'era acquistato
il <i>principe Alessandro</i> suo figlio presso il
re Cattolico con tante sue prodezze in
Fiandra in servigio della corona di Spagna.
Si trovò l'animo del re disposto alla
gratitudine, ma avrebbe voluto far passare
per una grazia compartita ad esso
principe la cessione di quella fortezza:
al che il principe modestamente ripugnava,
non già che negasse di riconoscere
quella per una grazia, ma perchè desiderava
che fosse dichiarata la restituzione
per fatta, ed anche dovuta per giustizia
al duca Ottavio suo padre. Temperamenti
si trovarono in quel maneggio, e però
il re accordò la cessione con varie condizioni,
e sopra tutto con salvare le ragioni
sue e dell'imperio sopra quello
Stato. Gli atti segreti, e non pubblicati
allora per non irritare il romano pontefice,
son venuti alla luce in questi ultimi
tempi nell'Apologia del senatore Cola,
per le controversie di Parma e Piacenza.
</p>

<p>
Fin qui successione non si vedeva di
<i>Arrigo III</i> re di Francia, ed apparenza
nè pur v'era di vederne. Però mancando
egli senza maschi, secondo le leggi e
la consuetudine di quel regno, avrebbe
dovuto succedere <i>Arrigo re</i> di Navarra,
come il più prossimo: il che cagionava
orrore ai buoni cattolici per la manifesta
professione ch'egli faceva del calvinismo.
Da questo pericolo commossi i principi
di Guisa, il cardinal di Borbone ed assaissimi
altri maggiorenti, formarono una
lega in difesa della religion cattolica, senza
consenso del re, anzi con far apparire
non lieve diffidenza di lui; sebben
poi indussero ancor lui ad approvarla e
ad entrarvi. Teneva mano ad essa lega
<span class="pagenum" id="Page_807">[807]</span>
il <i>pontefice Sisto</i> per puro zelo di conservar
la religione, il <i>re Filippo</i> ed altri
per lo stesso motivo, ma con altre segrete
intenzioni politiche, per far cadere quella
corona in alcun principe cattolico, ad
esclusione del re di Navarra e di <i>Arrigo
principe di Condè</i> eretici. Aveano i confederati
fatta istanza a Gregorio XIII
perchè o scomunicasse o dichiarasse decaduti
que' due principi da ogni loro diritto;
ma il prudente pontefice andava
temporeggiando per isperanza di guadagnarli
colle buone. Mancato lui, il fervido
papa Sisto nel settembre di questo
anno fulminò contra di loro tutte le maggiori
censure: il che vie più servì a riaccendere
in Francia il fuoco delle guerre
civili, nè a quella sua bolla fu permesso
di essere pubblicamente promulgata in
quel regno. Continuava intanto l'assedio
della insigne città d'Anversa, già formato
dal prode <i>principe di Parma Alessandro</i>,
e già s'era perfezionato il mirabile ponte
lungo circa due miglia sopra la Schelda;
con che restava precluso ogni adito ai
soccorsi per quella città. In questo mentre,
vinta dalla fame l'altra non men nobile
ed importante di Brusselles, capitolò
la resa, con rimettersi ivi la religion cattolica.
Da lì ad un mese altrettanto fece
la città di Nimega, principale della Gheldria,
e poi quella di Malines. Gli sforzi
fatti dal principe di Parma per sottomettere
la città di Anversa, e quelli degli
Anversani per la loro difesa, vivamente
descritti dalla penna di Famiano Strada,
del cardinal Bentivoglio, del Campana e
di altri, formano un pezzo di storia di
questi tempi sommamente curioso e dilettevole.
A me basterà di dire che finalmente
all'eroe Farnese, dopo una
onesta capitolazione, riuscì nel dì 27 di
agosto di entrare trionfante in quella
splendida città, dove tornò a rifiorire la
fede cattolica, e si rifabbricò la cittadella.
Per sì fatte vittorie il nome e la gloria
del Farnese era il principal ragionamento
de' politici e de' curiosi dell'Europa. E
in quelle imprese gran parte ancora ebbero
<span class="pagenum" id="Page_808">[808]</span>
i capitani e soldati italiani, che io
per brevità tralascio. Per le osservazioni
fatte da più d'uno, migliori soldati riescono
gl'Italiani fuori che entro d'Italia:
il che eziandio suol avvenire degli Spagnuoli.
Qui non è il luogo di cercarne
la ragione.
</p>

<hr />
</div>

<div class="chapter">
<h2 class="hidden" id="MDLXXXVI">MDLXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXVI</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Sisto V</span> papa 2.</td>
  </tr>
  <tr>
    <td><span class="smcap">Rodolfo II</span> imperadore 11.</td>
  </tr>
</table>

<p>
Una delle principali applicazioni dell'animoso
pontefice <i>Sisto V</i> fu nel precedente
anno quella di schiantare la mala
razza de' banditi e de' malviventi, che
spezialmente passati dal regno di Napoli
nello Stato ecclesiastico, ed attruppati infestavano
non solamente le vie, ma le
ville stesse, con rubamenti, stupri, incendii
ed assassinii. Molte storielle si
contavano allora delle lor crudeltà e
furberie, e si spacciano anche oggidì per
cose nuove dai cantambanchi. Pubblicò
il papa una terribil bolla nel giorno primo
di luglio d'esso anno contra di costoro
e di chiunque desse loro favore o
ricetto. Poscia mandò il cardinale Colonna
in campagna di Roma, lo Spinola
nel ducato di Spoleti, il Gesualdo
nella Marca, il Salviati a Bologna e il
Carcano in Romagna con titolo di legati,
e con piena autorità e commissione
di rigorosa giustizia, affinchè si rimettesse
la pubblica quiete. Diedesi perciò
allora principio alla caccia di coloro,
proposti spezialmente premii a chi
portasse le loro teste, e si continuò nell'anno
presente: e quantunque molto si
guadagnasse, perchè alcuni capi di gente
sì malvagia uscirono dello Stato della
Chiesa, e massimamente Curtieto e Marco
Sciarra, due de' più rinomati assassini,
ed altri furono uccisi in campagna,
o presi e giustiziati; pure non si potè
svellere talmente quella gramigna, che
non ripullulasse di tanto in tanto, e molto
più dopo la morte del papa. Fu nondimeno
con tal rigore eseguita in alcuni
<span class="pagenum" id="Page_809">[809]</span>
luoghi la buona intenzione del pontefice,
che si convertì in manifesta crudeltà,
con essersi fatte pubblicamente morire
madri, solamente per avere ricettati una
sola notte in casa figli o altri stretti parenti,
o per aver dato loro da mangiare.
Ma quel che più di ogni altro caso fece
strepito, fu la morte del <i>conte Giovanni
Pepoli</i>, il quale, secondo l'attestato dello
Spondano, del Cicarelli e di altri, per
aver negato di consegnare alcuni banditi,
ch'egli ricettava fuori dello Stato della
Chiesa, fu fatto prendere in Bologna, e
strangolare in prigione: il che non si può
dire quanto terrore spargesse fra tutti i
sudditi dello Stato ecclesiastico. Ma perciocchè
potrebbe restar molto denigrata
presso i posteri la memoria di questo
nobil uomo, uno dei primarii, più ricchi
e riguardevoli della città di Bologna,
quasi ch'egli fosse stato uno scellerato
fomentatore di sicarii e banditi, non avrà
discaro il lettore d'intendere più precisamente
lo stato della sua disavventura
da Antonio Isnardi Ferrarese, contemporaneo,
e non parziale. Così scrive egli
nei suoi Annali manoscritti all'anno precedente:
<i>Circa il fine di agosto il papa
fece strangolare il signor Giovanni de' Pepoli,
ch'era prigione in Bologna, gentiluomo
principale di quella città, e il primo
del suo parentato, e padre dei poveri di
essa città, che si figurava che desse ogni
anno delle sue facoltà più di cinque mila
scudi romani per elemosina. La cagione
fu che sua santità lo imputò di aver fatto
fuggire un capo di banditi ch'era prigione
in un castello del detto signor Giovanni
(cioè in Castiglione de' Gatti, feudo imperiale
della nobil casa de' Pepoli), e
gli era stato dimandato da sua santità,
alla quale aveva risposto che il detto castello
era giurisdizione dell'imperadore,
e che senza licenza di sua maestà non lo
daria. E mentre si maneggiava tal negozio,
entrarono di notte genti nel detto
castello, fecero prigione il commissario
di quello, si fecero dar le chiavi della
prigione, tolsero il prigione, e lo condussero
<span class="pagenum" id="Page_810">[810]</span>
via insieme col detto commissario,
sino che furono fuori dello Stato della
Chiesa, che poi liberarono il commissario.
Fu pianto da tutti que' cittadini, e particolarmente
dai poveri</i>. Lascerò io che i
lettori senza di me facciano qui le loro
riflessioni, volendo io passare a raccontar
cose allegre, e sicuramente gloriose al
pontefice Sisto.
</p>

<p>
Dicemmo aver egli aver avuto un
animo da re. Le sue grandi idee, e queste
eseguite senza che mai lo spaventasse
alcuna difficoltà, compruovano una
tal verità. Aveano i suoi predecessori
lasciato posare in terra lo smisurato Obelisco
(guglia chiamato da' Romani)
che antichissimamente Sesostri re d'Egitto
dedicò al sole, che Caligola imperadore
menò a Roma, ed alzò in onore di
Augusto e Tiberio e che i Barbari (per
quanto si credeva) gittarono poi per
terra. O maniera di rialzarlo non si trovava,
o la spesa atterriva, o nulla essi
curavano questo mirabil pezzo della più
remota antichità. Sisto il volle riporre
nella piazza del Vaticano, ed ebbe in
Domenico Fontana Comasco un insigne
ingegnere, che nel presente anno con
una maravigliosa macchina felicemente
rialzò quella gran pietra. Applicossi ancora
esso pontefice ad un acquedotto,
che gareggiò coi più famosi degli antichi
romani, lungo ben venti miglia, per cui
trasse a Roma l'acqua ch'egli volle nominata
<i>Felice</i> dal suo primiero nome della
religion francescana. Terminò questa bella
opera solamente nell'anno 1588. A
comune benefizio ancora fece fabbricare
una magnifica gualchiera per l'arte della
lana presso la fontana dell'acqua Vergine,
con promuovere anche in altre maniere
il lanificio in quella città. Oltre a
ciò, in capo alla piazza Giulia da un lato
di ponte Sisto per ordine suo fu edificato
un insigne spedale, capace di due mila
poveri, con assegnargli una rendita annua
di quindici mila scudi d'oro. Per
maggior sicurezza dell'augusto tempio
della beata Vergine di Loreto, e degli
<span class="pagenum" id="Page_811">[811]</span>
abitanti di quella terra, cingere fece di
mura Loreto, e dichiarollo città, con
dargli anche un proprio vescovo. Fu poi
unita quella chiesa colle altre di Macerata
e di Tolentino. Creò eziandio città,
ed onorò del vescovato San Severino e
Montalto sua patria. Inoltre pubblicò una
bellissima prammatica e riforma delle
vesti, delle doti, degli ornamenti, dei conviti,
in una parola del lusso di Roma:
medicina, di cui abbisognano, ma non
sanno valersi anche i tempi nostri ed
altre città. Dimorava con tutta quiete nei
suoi Stati di Abruzzo <i>Margherita d'Austri</i>a
duchessa di Parma, con godere nondimeno
per lo più della buon'aria della
ricca e deliziosa città dell'Aquila, quando
nel febbraio del presente anno venne
la morte a privar di lei la terra; principessa
che colla sua mirabil saviezza e
pietà compensò i difetti della nascita, e
lasciò dopo di sè una gloriosa memoria.
Le tenne dietro nel viaggio della eternità
a' dì 18 del susseguente settembre il duca
<i>Ottavio Farnese</i> suo consorte, che nei
verdi anni si acquistò nome di valoroso
capitano, e nei maturi di principe savissimo,
giusto e pieno di clemenza. Al
senno suo dovette la casa Farnese il vero
suo stabilimento, e in somma sua gloria
tornò l'aver egli prodotto <i>Alessandro Farnese</i>
suo primogenito, generale d'armate,
che si potè uguagliare ai più celebri dell'antichità.
Il conte Loschi ed altri, che
riferirono la morte del duca Ottavio all'anno
seguente o ad altri anni, mancarono
di buone notizie.
</p>

<p>
Restò dunque, colla morte del genitore,
Alessandro Farnese duca di Parma
e Piacenza, e di tale occasione si servì
egli per chiedere congedo al re Cattolico,
a fin di accudire al governo de' proprii
Stati, e alla cura de' suoi piccioli figliuoli;
ma nol potè ottenere. Le imprese di questo
principe ne' Paesi Bassi e nell'elettorato
di Colonia durante il presente anno
ancora furono memorabili. Espugnò Grave
e Venlò in Fiandra; ricuperò la città
di Nuis occupata dai calvinisti, dove rimase
<span class="pagenum" id="Page_812">[812]</span>
tagliata a pezzi quella guarnigione,
e la città saccheggiata, e dipoi quasi annientata
da un fierissimo incendio, di cui
non si seppe l'autore. Con tutto che la
regina d'Inghilterra <i>Elisabetta</i> avesse
presa la protezion de' Fiamminghi eretici,
e spedito in lor soccorso il conte di Lincestre
con buoni rinforzi e con titolo di
governatore delle Provincie Unite; pure
il Farnese frastornò col suo valore tutte
le di lui misure; laonde fu egli richiamato
in Inghilterra. Continuarono similmente
in Francia le guerre tra i cattolici e gli
ugonotti, comparendo sempre il re ben
animato per li primi; ed egli in questo
anno ancora pubblicò un grave editto
contra de' secondi. E perciocchè i principi
protestanti della Germania s'interessarono
nella protezion d'essi eretici,
e gli spedirono ambasciatori per questo,
egli fece loro conoscere la costanza sua
in sostener la religione de' suoi maggiori
coll'onore della sua corona, e li
rimandò mal soddisfatti.
</p>

<hr />
</div>

<div class="chapter">
<h2 class="hidden" id="MDLXXXVII">MDLXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXVII</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Sisto V</span> papa 3.</td>
  </tr>
  <tr>
    <td><span class="smcap">Rodolfo II</span> imperadore 12.</td>
  </tr>
</table>

<p>
Anno fu questo di grave carestia per
molte parti d'Italia, e massimamente in
Roma; ma il provvido governo di <i>papa
Sisto</i> sovvenne alla necessità de' suoi popoli
senza risparmiare spesa e diligenza
alcuna in pro di essi. E per provvedere
ancora al bisogno dei tempi avvenire in
aiuto della povertà, assegnò nell'anno
seguente un capitale di ducento mila
scudi romani, coi quali si fondasse una
frumentaria: degno pensiero di chi è
ottimo principe, e attende al bene de' sudditi
suoi; se non che provvisioni tali non
sogliono avere lunga vita. A <i>Carlo Emmanuele</i>
duca di Savoia era nato nel precedente
anno a dì 3 di aprile il suo primogenito.
Volle egli nel presente solennizzarne
il suo battesimo, e padrini furono
il <i>cardinal Sfondrato pel papa, madama
di Carnevaletto</i> per <i>Caterina regina di</i>
<span class="pagenum" id="Page_813">[813]</span>
<i>Francia, Gianandrea Doria</i> pel <i>principe
di Spagna, la marchesa di Garres</i> per<i>
l'infanta di Spagna, Agostino Nani</i> per la<i>
repubblica di Venezia, il vescovo di Malta</i>
pel <i>gran maestro de' cavalieri</i>. Giostre,
tornei, macchine di fuochi artificiali, ed
altri magnifici divertimenti furono dati in
Torino a sì nobil brigata, e nel dì 12 di
maggio seguì la festosa funzione del battesimo.
Fu posto all'infante il nome di
<i>Filippo Emmanuele</i>; ma questo principe
premorì al padre nel 1605, con restare
la primogenitura a <i>Vittorio Amedeo</i>, principe
nato in mezzo alle suddette allegrezze
nel dì 9 dello stesso mese di maggio. Rapì
la morte in quest'anno a dì 13 d'agosto,
dopo breve infermità di renella, <i>Guglielmo
Gonzaga</i> duca di Mantova, mentre
si trovava in Bozzolo, a cui succedette
<i>don Vincenzo</i> unico suo figlio
maschio. Mandò egli a prendere a Mantova
venticinque mila scudi per distribuirli
prima di morire a' suoi servidori,
affinchè non avessero a litigar coll'erede.
Non giunsero questi a tempo; con tutto
ciò il nuovo duca Vincenzo fedelmente
eseguì la mente del padre, ed altri atti di
liberalità esercitò verso de' suoi popoli.
Terminò del pari la carriera del suo vivere
in età solamente di circa quarantasette
anni <i>Francesco gran duca</i> di Toscana
di una infermità creduta non pericolosa,
nel dì 19 di ottobre alle ore cinque
di notte. Nel giorno seguente, quindici
ore dopo la morte del marito, mancò di
vita anche la <i>gran duchessa Bianca Cappello</i>.
Molte furono le dicerie per questo
avvenimento funesto. Per attestato del
vivente allora Traiano Boccalino, molti
credettero ch'esso gran duca Francesco
svaghito d'essa Bianca, per cieca passione
da lui già sposata, si perdesse poscia
in altri amori, e che la gran duchessa,
donna di altero spirito, per vendetta gli
desse il veleno; ma che, scoperto il delitto,
anch'ella per la stessa via fosse fatta
morire. Diversamente altri pensarono,
credendo che il <i>cardinal Ferdinando</i>, fratello
d'esso gran duca, non avesse mai
<span class="pagenum" id="Page_814">[814]</span>
potuto digerire quel matrimonio. Ma
quanto è facile al popolo il voler entrare
nei segreti laberinti dei principi, altrettanto
facile è in casi tali l'ingannarsi.
Comunque ciò fosse, non avendo esso
gran duca lasciata prole maschile legittima,
prese tosto le redini del governo il
suddetto cardinal Ferdinando, principe
più provveduto di senno e di altre virtù,
che il defunto fratello, il quale non tardò
a farsi riconoscere per padrone; perciocchè,
avendo mostrato il castellano di Livorno
alquanto di renitenza a consegnare
quella fortezza ad un gentiluomo da lui
inviato colà col contrassegno, il fece impiccare.
Per altro restarono due figlie di
esso principe, l'una <i>Leonora</i> che vedemmo
maritata col suddetto don Vincenzo
duca di Mantova, e <i>Maria</i>, che a suo tempo
vedremo regina di Francia. Amendue
erano nate dalla sua prima moglie <i>Giovanna
d'Austria</i>. Nè si dee tacere che
nel dì 13 dicembre un gran temporale
succeduto a Napoli conquassò molti legni
in quel molo, con perdita di non pochi
uomini; e un folgore, figlio della terra o
delle nuvole, accese il fuoco nel maschio
di Sant'Ermo, dove era la polve da artiglieria,
e lo fece saltare con tal forza, che
rovesciò tutte le fabbriche circonvicine,
ed uccise più di cento e cinquanta persone.
Notabile offesa anche ne riceverono
le chiese e case poste alle falde di quel
monte. Crebbe in quest'anno smisuratamente
la febbre della Francia, e fu soggetta
a varii pessimi parossismi. Non
comporta l'istituto mio ch'io prenda a
descrivere quelle fiere civili discordie.
Solamente accennerò che <i>Arrigo re</i> di
Navarra, il <i>Condè</i> e gli altri ugonotti tirarono
dei possenti aiuti dalla Germania
protestante; e che, all'incontro, la lega
appellata santa di <i>Carlo cardinal</i> di Borbone,
del <i>duca di Lorena</i>, dei <i>principi di
Guisa</i> e del <i>maresciallo di Birone</i>, fece
dei copiosi armamenti dal canto suo,
favorita in questi tempi dal re Arrigo III.
Venne il cattolico duca di Gioiosa a battaglia nel
dì 10 di ottobre col re di Navarra;
<span class="pagenum" id="Page_815">[815]</span>
lasciò egli la vita sul campo, e
l'esercito suo andò tutto in isconfitta. Ma
in breve si rifece quel danno, essendo
riuscito al duca di Guisa e agli altri principi
della lega di disfare l'esercito tedesco
e svizzero guidato dal duca di Buglione,
che marciava per unirsi al re di Navarra.
Impadronissi in quest'anno in Fiandra
il valoroso duca <i>Alessandro Farnese</i> di
Deventer, città di molta importanza per
essere capo della provincia di Overissel.
Memorabile dipoi fu l'assedio da lui posto
all'Esclusa, che immense fatiche costò,
ma in fine obbligò quel presidio alla resa.
L'anno fu poi questo in cui <i>Elisabetta
regina</i> eretica d'Inghilterra con eterna
sua infamia condannò alla morte <i>Maria
regina</i> cattolica di Scozia non suddita
sua, dopo la prigionia di moltissimi anni.
Fu ella e prima e dipoi oppressa da infinite
calunnie dei suoi nemici, per tentar
pure di giustificar l'atto barbaro e tirannico
d'Elisabetta, riprovato da chiunque
portava il titolo di principe. Un'ammirabil
costanza mostrò fino agli ultimi
momenti di sua vita la povera regina, e
al suo funerale pagarono un tributo di
lagrime tutti i cattolici. Restò di essa un
figlio, re di Scozia, cioè <i>Giacomo</i>, che
giunse poi ad essere anche re d'Inghilterra,
ma senza conservar la religione
dei suoi maggiori: cosa che principalmente
fece a lui raccomandare prima
di morire la sfortunata sua madre. Di
quella lagrimevol tragedia a me non convien
dirne di più. Certo è che il pontefice
Sisto non si potea dar pace per tanta
barbarie; e però, oltre all'aver confermate,
per quanto potè, ed accresciute
le inutili censure contro quella inumana
principessa, segretamente ancora e con
promesse di aiuti commosse <i>Filippo re</i> di
Spagna a fare un maraviglioso preparamento
d'armi a danni della medesima,
giacchè ella continuamente infieriva contro
i cattolici, ed anche nell'anno presente
sostenne colle sue armi i ribelli
eretici dei Paesi Bassi contra dello stesso
re Cattolico. Finalmente fra tante altre
<span class="pagenum" id="Page_816">[816]</span>
grandiose cose che tutto dì andava meditando
ed eseguendo in bene del pubblico
o in ornamento di Roma esso magnanimo
<i>papa Sisto</i>, si dee annoverare in
quest'anno l'istituzione da lui fatta in
Roma di quattordici congregazioni di cardinali,
coll'aver confermata nello stesso
tempo quella dell'inquisizione. In esse
compartì egli tutte le varie materie spettanti
non meno alla religione che al governo
civile, acciocchè tutto ivi fosse con
ordine e nelle dovute forme esaminato, e
riferito poscia ai sommi pontefici, dall'approvazion
de' quali venissero sigillate le
risoluzioni prese in cadauna di quelle assemblee.
La bolla sua intorno a tali congregazioni
fu pubblicata nel dì 22 di gennaio
dell'anno presente. Fece egli parimente
racconciare un antichissimo obelisco
egiziano rotto in più pezzi, e dirizzarlo
davanti alla Chiesa di Santa Maria Maggiore.
Ma soprattutto glorioso fu il risarcimento
della maravigliosa colonna istoriata
che il senato e popolo romano dedicò
a Traiano Augusto, e che papa Sisto
nel dì 28 di novembre di quest'anno
dedicò solennemente in onore di san Pietro
principe degli Apostoli. L'iscrizione
nondimeno parla dell'anno seguente.
</p>

<hr />
</div>

<div class="chapter">
<h2 class="hidden" id="MDLXXXVIII">MDLXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXVIII</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Sisto V</span> papa 4.</td>
  </tr>
  <tr>
    <td><span class="smcap">Rodolfo II</span> imperadore 13.</td>
  </tr>
</table>

<p>
Meritò somma lode in quest'anno
la costituzione di <i>papa Sisto</i> emanata nel
dì primo di agosto, in cui ordinò che per
tutte le città e terre dello Stato ecclesiastico,
a riserva di Bologna, si formasse un
pubblico archivio, dove si avessero a registrare
e conservare tutti gli atti dei pubblici
notai: il che di quanto bisogno ed utile
sia a cadaun paese, la pratica lo fa tutto
dì conoscere. Biasimevol negligenza dee
ben dirsi quella di quei paesi, dove si
pensa a vivere solamente il dì presente,
senza curarsi punto dell'avvenire. Compiè
ancora l'indefesso papa una grande
idea cominciata già negli anni addietro.
<span class="pagenum" id="Page_817">[817]</span>
Cioè, considerando i bisogni, ai quali potrebbe
essere un dì esposto lo Stato ecclesiastico
per le invasioni della potenza ottomana,
ed anche dei principi cristiani,
determinò di ragunare e mettere in
serbo un tesoro, a cui si potesse ricorrere
nella necessità per sua difesa. Aveva
dunque nei passati anni messa in castello
Sant'Angelo la somma di due milioni
di scudi d'oro, e nel presente vi
ripose tre altri simili milioni, obbligando
poi con giuramento gli allora viventi ed
anche i futuri porporati di non valersi
di quel danaro, se non nei casi prescritti
dalle bolle ch'egli intorno a ciò promulgò.
Ma per mettere insieme tant'oro gli
convenne imporre insolite gravezze a
tutti i suoi sudditi, e tagliar l'unghie a
diversi magistrati, e far altre riforme:
il che non si potè eseguire senza gravi
lamenti e grida dei popoli. Qual pro abbia
poi fatto alla santa Sede quel tesoro,
e in quale Stato esso di presente si truovi,
non a me poco informato lo chiegga
il curioso lettore, ma bensì a quei romani
che san penetrare negli arcani di
quella sacra corte. Bensì dirò io che i politici
d'allora, al riflettere di quai magnifici
disegni fosse capace la testa di papa Sisto,
si figurarono fatta da lui sì gran
massa di danaro per ricuperare il regno
di Napoli, qualora fosse accaduta la morte
di <i>Filippo II</i>, giacchè non meno nella bolla
sua, che in alcuni motti a lui talvolta
scappati di bocca, apparivano segni di
una tal voglia: e tanto più perchè aveva
fatto fabbricare ed armare dieci galee
con imporre per la fabbrica di esse, e
per la lor manutenzione in avvenire, un
annuo taglione di sessantotto mila scudi
a' sudditi suoi. Restavano intanto altri
obelischi o, vogliam dire, guglie, già nobili
ornamenti di Roma antica, stesi a
terra, che sembravano raccomandarsi al
regio animo del pontefice Sisto per essere
rimessi nel pristino loro decoro. Fra gli
altri uno ve ne era di smisurata grandezza,
più di due mila anni prima dedicato
dai re di Egitto al sole, e pieno di
<span class="pagenum" id="Page_818">[818]</span>
gieroglifici egiziani, che poi diedero campo
all'ingegnoso padre Atanasio Kirchero
di produrre sì bei sogni. Fu questo levato
da Costantino Magno dal suo sito e trasportato
pel Nilo ad Alessandria, con disegno
di trarlo alla sua nuova Roma,
cioè a Costantinopoli. Fecelo poi l'imperador
Costanzo suo figlio condurre a
Roma vera con una mirabil nave, mossa
da trecento remiganti, ed alzarlo nel
circo massimo. Da più secoli atterrato
o dai Barbari, o da tremuoti, giacque
quel nobilissimo monumento rotto in tre
pezzi, e in parte seppellito nelle rovine
d'esso circo: quando l'animoso Sisto
fece maestrevolmente acconciarlo, e trasferirlo
nella piazza lateranense, dove alzato
tuttavia si ammira. Oltre a ciò trovandosi
la biblioteca vaticana, dove si
conserva un immenso tesoro di libri
scritti a penna, mirabilmente accresciuto
anche dai pontefici de' nostri tempi, in
un sito basso, scuro e poco salutevole,
Sisto fece fabbricar per essa un nobilissimo
edificio nuovo con assaissime pitture,
che restò compiuto nell'anno presente.
Appresso alla stessa biblioteca in
Belvedere istituì lo stesso pontefice una
insigne stamperia con caratteri ebraici,
greci, latini e di altre lingue orientali,
affinchè spezialmente vi si stampassero
le opere de' santi padri.
</p>

<p>
Gran pascolo ebbero in quest'anno
i curiosi cacciatori degli avvenimenti del
mondo. Imperciocchè <i>Filippo II re</i> di
Spagna da gran tempo faceva una stupenda
raunanza di armati e di vele, senza
sapersi dove tendessero le mire sue. Sospettavano
i più ch'egli la volesse contro
l'Olanda; ma venne a scoprirsi che i
disegni suoi erano contro Elisabetta regina
d'Inghilterra, siccome quella che
fin qui aveva dato gran braccio agli eretici
ribelli nei Paesi Bassi, e già appariva
che senza depressione di lei non si potea
sperare di calmar giammai quella ribellione.
Non ha mai veduto la Spagna un
sì grandioso apparato di flotta navale,
come fu questo, contandosi in esso cento
<span class="pagenum" id="Page_819">[819]</span>
trentacinque legni grossi tra galee, galeazze
e vascelli tondi, allora chiamati
galeoni, oltre ad altri minori e navi da
carico, con immensa quantità di artiglierie,
attrecci militari e munizioni, dove
s'imbarcarono circa venti mila bravi
combattenti. Immense spese costò un sì
poderoso armamento. Aveva nello stesso
tempo ricevuto ordine il duca <i>Alessandro
Farnese</i> di allestire in Fiandra un'oste
poderosa con legni da trasporto per traghettarla
in Inghilterra al primo avviso
che vi fosse approdata la flotta di Spagna.
Cinque mila fanti trasse egli da Milano,
quattro altri mila da Napoli, ed altri dalla
Borgogna e Germania, oltre ai venturieri
che da tutte le parti comparvero al servigio
di sì rinomato principe. Si trovò il
Farnese avere un esercito di circa quaranta
mila fanti e di quasi tre mila cavalli.
Il pontefice Sisto aveva anch'egli
promesso di concorrere a quella grande
impresa con un milione di scudi, ma
non prima che gli Spagnuoli avessero
posto piede in Inghilterra. Sospettando
intanto di questo minaccioso turbine la
regina inglese, non lasciò di ben premunirsi
colle forze del regno, e coll'implorar
soccorso dagli amici. Mise insieme
anche ella una copiosa flotta di vascelli,
creandone ammiraglio milord Carlo Howard,
e viceammiraglio il corsaro Francesco
Drago, famoso per tante percosse
date in America ed altrove agli Spagnuoli.
Fu creduto che ella assoldasse quaranta
mila fanti, e poco inferior numero di cavalleria.
</p>

<p>
Nel mese di giugno fece vela la formidabil
flotta di Spagna comandata dal
<i>duca di Medina Sidonia</i> poco sperto nei
combattenti navali, ma con cattivo augurio,
perchè dissipata in breve da una fiera
burrasca. Si raccolse essa in fine alla
Corogna, e di là poi continuò il viaggio
alla volta d'Inghilterra, finchè arrivò a
vista della nemica armata navale. Si
aspettavano tutti che si venisse a un
terribil fatto d'armi, e tale era il consiglio
de' capitani; ma il duca non poteva
<span class="pagenum" id="Page_820">[820]</span>
darla se non quando il consiglio di Spagna
l'ordinava, o quando la collera altrui
o la sua il levava dall'indifferenza.
Intanto voltò egli le prode, con tempestare
intanto il duca di Parma che uscisse
in mare colle sue navi da trasporto,
ma senza poterlo egli fare per varii riflessi,
e spezialmente per non esporre
navi disarmate alle artiglierie nemiche.
Furono prese dal Drago alcune navi
spagnuole sbandate: quand'ecco, mentre
la flotta ispana solamente pensava a
ritirarsi per non combattere co' nemici,
vien forzata a combattere con una spietata
tempesta di mare che all'improvviso
si sollevò. Restò essa tutta spinta
qua e là, parte in Iscozia ed Irlanda, e
parte verso altre contrade. Molte di
quelle navi rimasero ingoiate dall'infuriato
elemento, altre caddero in mano
degl'Inglesi; quelle infine che si ridussero
salve in Ispagna, si videro tutte
malconcie e sdruscite. Secondo gli scrittori
spagnuoli, vi perirono solamente
trentadue legni da guerra, oltre a quei
da carico, e circa dieci mila soldati. Dai
nemici si fece ascendere la perdita di
essi Spagnuoli oltre a venti mila uomini
e ad ottanta navi. Quel che è certo, inesplicabile
fu il danno degli Spagnuoli, e
in quella fortuna di mare naufragò ogni
speranza di rintuzzar l'orgoglio della
regina inglese e di saldar le piaghe dei
popoli fiamminghi. Ma se grande, anzi
massima fu quella disavventura, più grande
ancora, per attestato d'ognuno, si
trovò l'animo e il coraggio del <i>re Filippo
II</i>, che niun segno di perturbazione
mostrò, e placido come prima fece conoscere
che il suo coraggio era superiore
ad ogni scossa dell'avversa fortuna.
Il suo sdegno nondimeno contro il Medina
Sidonia non tardò a farsi conoscere;
nè mancarono dicerie ed accuse contra
di Alessandro Farnese, quasi che potendo
non avesse voluto accorrere in
soccorso dell'altro. Alcune imprese fece
nel resto di quest'anno esso duca Alessandro;
ma io mi dispenso dal raccontarle.
<span class="pagenum" id="Page_821">[821]</span>
Non vo' già tacere, aver molti creduto
invenzione di questi ultimi tempi
l'uso delle bombe, quando c'insegna
Famiano Strada, che, inventate esse da
un Italiano, oppure da altro ingegnere
di Ventò con poca diversità dalle moderne,
furono in quest'anno adoperate
nell'assedio di Vactendon picciola fortezza
della Gheldria, e molto cooperarono
per costringerla alla resa.
</p>

<p>
Non minore strepito fece parimente
nell'anno presente una scena succeduta
in Francia, che esigerebbe molte parole,
ma che io in poche spedirò. Mal soddisfatto
era il <i>re Arrigo III</i> del <i>duca di
Guisa</i> e de' suoi seguaci cattolici confederati,
perchè la potenza d'essi faceva
troppo ombra alla regal sua autorità.
Furono a lui insinuati sospetti che il
duca amoreggiasse la corona di Francia,
senza neppure aspettarla dopo la morte
sua. Furono infatti proposte da essi confederati
al re alcune dure condizioni, e
il Guisa volle venire a Parigi, con tutto
che il re glie lo avesse vietato. Tanto più
crebbe allora il sospetto e la paura di
esso monarca; ed essendosi egli voluto
premunire coll'introdurre in Parigi alcune
compagnie di Svizzeri e Franzesi,
ecco, nel dì 12 di maggio, appellato il dì
delle Barricade, il cattolico popolo parigino,
affezionato ai principi di Guisa,
prender l'armi contro quella guarnigione:
per la qual ribellione il re non
si giudicando sicuro, si ritirò a Sciartres.
Furono poi fatti dei gran maneggi per la
concordia, e il re finalmente ricevette in
grazia il <i>duca di Guisa</i> e tutti i suoi
aderenti, anzi li colmò di onori, ma covando
nell'animo un dispetto ed odio
implacabile contra di loro. Non passò
quest'anno senza farlo conoscere; imperciocchè
nel dì 23 di dicembre, chiamato
il <i>duca</i> nella camera del re, fu
dalle guardie trucidato. Preso anche il
<i>cardinale di Guisa</i> suo fratello, da lì a
poco restò privato di vita. Vidersi inoltre
imprigionati il <i>cardinal di Borbone</i>,
l'<i>arcivescovo di Lione</i>, i <i>duchi di Nemours </i>
<span class="pagenum" id="Page_822">[822]</span>
e d'<i>Elboeuf</i> con altri: dopo di che
Arrigo tutto glorioso proruppe in queste
parole: <i>Ora sì ch'io son re</i>. Intanto il
duca di Nemours fuggito di prigione,
<i>Carlo di Lorena</i> duca d'Umala, il popolo
di Parigi e gli altri cattolici più che
mai rinforzarono la ribellione, declamando
da per tutto contro il re, massimamente
per la morte inferita alla
sacra persona del cardinal di Guisa, e
per la prigionia dell'altro di Borbone.
Però in somma confusione restò quel
regno, e grandi risentimenti ne fece la
corte di Roma.
</p>

<p>
Fu detto che, preso il segretario del
duca di Guisa, con tutte le scritture, si
venisse a scoprire l'intelligenza che passava
ai danni del re fra <i>Filippo re</i> di
Spagna, <i>Carlo Emmanuele duca</i> di Savoia
e il <i>duca di Guisa</i>. Può dubitarsi
che fossero pretesti inventati per far
comparire giusta la risoluzione presa dal
re. Per altro, esso duca di Savoia si
servì in questi tempi degli sconcerti della
Francia in suo vantaggio. Possedeva da
molti anni la corona di Francia il marchesato
di Saluzzo in Italia, decaduto
per la linea finita di que' marchesi. Sopra
quello Stato avea la casa di Savoia
delle giuste pretensioni, ma inutili fin
qui per la troppo superior potenza della
Francia. Accadde che il duca di Lesdiguieres,
generale dell'eretico <i>re di Navarra</i>,
possedendo le migliori fortezze
del Delfinato, minacciava quel marchesato,
e prese ancora Castel Delfino. Allora
il duca, siccome quegli a cui premeva
che l'eresia non penetrasse in
Italia, e che i nemici del re di Francia
non s'impadronissero di Saluzzo, giudicò
meglio di prevenirli con impossessarsene
egli. Adunque sul fin di settembre
uscito in campagna prese Carmagnola,
dove trovò circa quattrocento
cannoni (se pur si può credere) e dei
grossi magazzini di ogni sorta di provvisione.
Poscia aiutato anche dal governatore
di Milano, soggiogò Cental e Revel,
entrò in Saluzzo, ripigliò Castel
<span class="pagenum" id="Page_823">[823]</span>
Delfino: in una parola, tutto quel marchesato
venne alle sue mani. Ebbe un
bel dire il duca Carlo Emmanuele: il
re di Francia restò mal soddisfatto di
quella occupazione, commosse i Genevrini
e gli Svizzeri contra di lui, e di là
da' monti si diede principio ad una molto
pericolosa guerra: giacchè spedito dal
re il signor di Pugnì al duca, nol potè
muovere a rilasciar quel paese. Con
queste sì fiere turbolenze di Stati terminò
l'anno presente.
</p>

<hr />
</div>

<div class="chapter">
<h2 class="hidden" id="MDLXXXIX">MDLXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDLXXXIX</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Sisto V</span> papa 5.</td>
  </tr>
  <tr>
    <td><span class="smcap">Rodolfo II</span> imperadore 14.</td>
  </tr>
</table>

<p>
Neppure lasciò il <i>pontefice Sisto</i> quest'anno
senza qualche magnifica impresa
per sempre più abbellire la città di Roma.
Restava tuttavia fra le rovine del
circo massimo un altro nobilissimo obelisco
egiziano, tutto tempestato di gieroglifici,
rotto in più pezzi, già condotto a
Roma da Cesare Augusto. Fattolo racconciare
da periti maestri, volle Sisto
che fosse rialzato davanti alla chiesa di
Santa Maria del Popolo. Oltre a ciò,
aggiunse ornamenti all'insigne colonna
antonina istoriata, alla cui cima per
una interna scala si sale, e solennemente
la dedicò a san Paolo apostolo, ponendovi
sopra l'immagine d'esso apostolo
di bronzo. E perciocchè il porto di Cività
Vecchia scarseggiava d'acque buone,
provvide al bisogno di quel popolo e dei
naviganti, con farne venir colà, mercè
degli acquedotti fabbricati per sei miglia,
dove portava il bisogno. Aveano tentato,
e non senza frutto, gli antichi Romani
e i succeduti imperadori di seccar le
paludi pontine, acciocchè tante miglia
di paese inondato dall'acque servissero
da lì innanzi alla coltivazione, e cessassero
ancora i danni dell'aria cattiva.
Per le calamità de' secoli barbarici tornarono
quelle paludi a ripigliare l'antico
lor dominio in quelle campagne. Un bell'oggetto
appunto all'animo grande di
<span class="pagenum" id="Page_824">[824]</span>
papa Sisto era il provvedere per sempre
a quel disordine sì pernicioso al pubblico,
e vi si applicò col suo solito ardore,
facendo cavare una larga e lunghissima
fossa, appellata anche oggidì il
fiume di Sisto, con ispesa di ducento
mila scudi, per cui si guadagnò un gran
tratto di paese. Pensava egli di condurre
questa fossa fino al mare, ma, rapito poi
dalla morte, ne lasciò la cura ai suoi
successori. Con ragione ancora si può
dire ch'egli rinnovasse il palazzo Lateranense
colla giunta di tante fabbriche,
portici, sale e camere dipinte da valenti
pittori, delle quali poi fece la solenne
dedicazione a' dì 30 di maggio dell'anno
presente. Erano sformate e quasi lacere
le grandi statue dei due cavalli attribuite
(benchè molto se ne dubiti) agli antichi
eccellenti scultori Fidia e Prassitele. Il
buon Sisto le rimise nell'antico loro decoro,
e le fece collocare nella piazza del
Quirinale. Al medesimo pontefice ancora
si dee la fabbrica di un ponte dal suo
nome chiamato Felice, posto sopra il
Tevere ad Otricoli.
</p>

<p>
Ma in mezzo a queste bell'opere il
cuor di papa Sisto era tormentato non
poco per quanto era avvenuto in Francia
nel precedente anno, parte pel timore che
la religion cattolica ne patisse (timore
maggiormente accresciuto nell'anno presente,
in cui <i>Arrigo III</i> re si riconciliò
ed unì coll'eretico <i>Arrigo re di Navarra</i>),
e parte per l'enorme scandalo commesso
da esso re di Francia colla morte data
al cardinale di Guisa, e per la prigionia
di quel di Borbone, e dell'arcivescovo di
Lione. Dall'un canto non mancò Arrigo
III d'inviare ambasciatori a Roma
per giustificare o scusare l'operato da
lui; ma dall'altro il buon pontefice veniva
tutto dì pulsato dai ministri della lega,
e incitato a procedere con forte braccio
contra del re cui la Sorbona stessa avea
dichiarato decaduto da ogni suo diritto
sopra la corona. Maraviglia fu che il focoso
pontefice andasse barcheggiando un
pezzo, finchè assicurato che un poderoso
<span class="pagenum" id="Page_825">[825]</span>
armamento si facea dagli eretici in Francia,
e vedendo che, per quante istanze si
fossero fatte, il re non s'induceva a rimettere
in libertà il cardinal di Borbone
e l'arcivescovo: finalmente nel dì 24 di
maggio pubblicò un monitorio, in cui
esortava, e poi comandava che il re nel
termine di dieci giorni dopo la pubblicazione
da farsi in Francia rilasciasse i
suddetti carcerati, e dopo sessanta giorni
comparisse egli in persona, o per procuratore,
a rendere ragione della morte
del cardinal di Guisa e della prigionia
dell'altro: il che non facendo, incorresse
nelle scomuniche. Intanto in Francia
la regina <i>Caterina de Medici</i> madre del
re, che prima della morte dei Guisi era
stata presa da una lenta febbretta, tal affanno
concepì per quella tragedia, che
nel dì 5 di gennaio del presente anno
terminò il suo vivere: principessa di
grande ingegno, ma che presso alcuni
scrittori franzesi vien dipinta come donna
di grandi raggiri per mantener sempre
sè stessa nell'autorità del comando;
il che, secondo essi, tornò in non lieve
pregiudizio del regno. Altri, per lo contrario,
lasciarono un bell'elogio della sua
pietà e saviezza, per cui spezialmente la
corte di Francia fu non poco preservata
dal libertinaggio, ch'era allora alla moda;
e certamente ella sempre si dimostrò lancia
e scudo al cattolicismo.
</p>

<p>
Dacchè il <i>re Arrigo III</i>, credendosi
poco sicuro dalla parte della lega, si accordò
col re di Navarra seguace del calvinismo,
maggiormente s'irritarono contra
di lui i cattolici, quasichè egli fosse
per tradir la religione in cui era nato; e
però scossero ogni riverenza verso di lui,
trattandolo col solo nome di tiranno, e
declamando fin dai pulpiti contra di lui.
Questa universal detestazione quella verisimilmente
fu che mosse Jacopo Clemente,
giovinetto di ventitrè anni, già
ammesso nell'ordine dei Predicatori, a
voler liberare la Francia da questo principe
con una troppo detestabile iniquità.
Cioè, entrò in testa a questo fanatico
<span class="pagenum" id="Page_826">[826]</span>
giovane, che un bel sacrificio si farebbe a
Dio, un gran vantaggio si recherebbe alla
religion cattolica con togliere dal mondo,
a spese anche della propria vita, Arrigo
III, senza riflettere che la legge di Dio
comanda l'ossequio nel governo civile al
principe legittimo, ancorchè divenuto tiranno
o eretico o infedele. Pertanto finse
lettere, e mostrando di aver segreti di
importanza da comunicare al re solo,
ebbe maniera di farsi introdurre alla sua
udienza nel dì primo di agosto. Mentre
il re leggeva le lettere da lui portate, il
diabolico giovane, cavato dalla manica
un coltello avvelenato, gliel cacciò profondamente
nella pancia. Gridò il re, e,
preso lo stesso coltello, ferì Clemente sopra
un occhio; ed accorse le guardie, con
più colpi lo stesero morto a terra, senza
che si potesse poi ricavare onde costui
fosse stato spinto a sì enorme scelleratezza.
Il re nel seguente giorno con sentimenti
sempre cattolici di credenza, di
pentimento dei suoi falli e di perdono
agli altrui, spirò l'anima in età di trentanove
anni, con rimanere estinta in lui
la linea dei re di Francia della casa di
Valois. Maggiormente crebbero per questa
morte le turbolenze di quel regno.
Fu il valoroso re di Navarra della linea
di Borbone dai suoi parziali, come più
prossimo al regno, proclamato re, e prese
il nome di <i>Arrigo IV</i>, con giuramento
di conservare la fede cattolica nel regno,
ma rigettato a cagion della sua eresia
dalla lega cattolica, la quale dichiarò re
<i>Carlo cardinal di Borbone</i>, ancorchè tuttavia
prigione. Diedesi quindi principio
ad un'arrabbiata guerra fra esso Arrigo
IV (che saccheggiò i borghi di Parigi
con acquistar ancora varii luoghi) e la
lega appellata santa, in favore di cui apertamente
si dichiarò <i>Filippo II</i> re di Spagna,
e si preparava anche a far molto il
pontefice Sisto, se la morte non avesse
troncati gli alti suoi disegni.
</p>

<p>
Non erano in questo tempo men
grandi i pensieri di <i>Carlo Emmanuele
duca</i> di Savoia, sì pei proprii vantaggi,
<span class="pagenum" id="Page_827">[827]</span>
che per secondar le massime del re Cattolico
suocero suo, rivolte, non so se in
sostanza, oppure in apparenza, a favor
della Francia, per essere anch'egli stato
uno de' pretendenti a quella corona. I
Genevrini e i Bernesi aveano mossa guerra
contra la Savoia; laonde il duca fece
leva di genti in varie parti d'Italia, dichiarando,
con permissione del duca di
Ferrara, capitan generale delle sue armi
<i>Filippo d'Este</i> marchese di San Martino,
cognato suo. Ebbe ancora soccorsi di
gente dallo Stato di Milano; e con queste
forze ricuperò i luoghi a lui presi dagli
eretici; indusse i Bernesi a far seco
pace, e poi lasciò come bloccata Genevra.
Avvenuta poi la morte di Arrigo III,
avendo promosse le pretensioni sue sopra
il regno di Francia, mosse guerra in
Provenza, dove se gli diedero alcuni di
quei popoli. Tentò anche il parlamento
del Delfinato, ma non riportò se non buone
parole. Aveva in questi tempi <i>Ferdinando
de Medici</i> deposta la sacra porpora,
ed assunto il titolo di gran duca di
Toscana; però pensò all'accasamento
suo. Fu da lui scelta per moglie <i>Cristiana</i>
figlia di <i>Carlo duca</i> di Lorena, allevata
fin dalla tenera età nella corte di Francia
sotto la regina Caterina. Condotta per
mare questa principessa, fece poi la solenne
sua entrata in Firenze nel dì ultimo
d'aprile: siccome esso gran duca Ferdinando
era principe sommamente magnifico,
e che si trattava alla reale, così celebrò
con sontuose feste e divertimenti
quelle nozze, alle quali intervennero il
duca e la duchessa di Mantova, i cardinali
Colonna vecchio, Gonzaga vecchio,
Alessandrino e Gioiosa con don Cesare
d'Este cognato d'esso gran duca. <i>Papa
Sisto</i> anch'egli maritò in quest'anno
due sue pronipoti, l'una con Virginio
Orsino duca di Bracciano, l'altra col
duca di Tagliacozzo e contestabile del regno,
di casa Colonna, con dote per cadauna
di cento mila scudi.
</p>

<p>
<span class="pagenum" id="Page_828">[828]</span>
</p>

<hr />
</div>

<div class="chapter">
<h2 class="hidden" id="MDXC">MDXC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="smcap lowercase">MDXC</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Urbano VII</span> papa 1.</td>
  </tr>
  <tr>
    <td><span class="smcap">Gregorio XIV</span> papa 1.</td>
  </tr>
  <tr>
    <td><span class="smcap">Rodolfo II</span> imperadore 15.</td>
  </tr>
</table>

<p>
Fu in quest'anno pubblicata la sacra
Bibbia, che l'infaticabil <i>papa Sisto</i>,
in esecuzione del prescritto dal concilio
di Trento, avea fatto collazionare con gli
antichi manoscritti, ed emendare. Ma
perchè non riuscì perfetta quella fatica,
nè assai corretta l'edizione, un'altra più
esatta ne fece poi fare Clemente VIII.
Ora, mentre si aggiravano in mente ad
esso <i>papa Sisto V</i> imprese sempre nuove
o in vantaggio della cristianità, o in utile
dei suoi Stati, o in ornamento di Roma,
ed impiegava anche moltissimi pensieri
per le guerre civili che laceravano la
Francia con gravissimo pericolo della religione,
eccoti la morte bussare alla porta,
e portarlo all'altra vita nel dì 27 di
agosto dell'anno presente. Era egli nato
nel dì 13 di dicembre del 1521. Dopo
il già detto non ci sarebbe bisogno
che io qui ricordassi qual fosse la grandezza
dell'animo di questo pontefice, quale
il suo zelo per la fede cattolica, quale
la religiosità de' suoi costumi, e la sua
moderazione verso i nipoti, i quali restarono
ben ricchi, ma senza avere espilato
l'erario di San Pietro. Niun più di lui
seppe farla da principe; ma vi fu chi desiderò
che meno lo facesse. Sotto di lui
tutti tremavano: tanto era il rigore della
sua giustizia, quasichè egli nulla curasse
di farsi amare dai sudditi suoi. Dicono
che anche oggidì si fa paura ai fanciulli
col suo nome. La verità nondimeno è
che a lui non mancò l'amore di molti, e
massimamente dei saggi. Grandiose furono
le di lui idee, nè io tutte le ho riferite,
tutte nondimeno animosamente eseguite,
ma comperate colle lagrime dei suoi popoli,
per aver egli imposto di nuovo, come
scrive il Cicarelli, più di trentacinque
dazii e gabelle: ortiche, le quali, una volta
nate, non si seccano mai più; e quelle
<span class="pagenum" id="Page_829">[829]</span>
anche rigidissimamente riscosse dai suoi
commissarii. Venali ancora rendè molti
uffizii: del che certo non riportò lode. A
questo pontefice vivente avea il senato e
popolo romano alzata una statua con bella
iscrizione. Ma dacchè egli cessò di vivere,
molti nobili, disgustati per la di lui
asprezza, e per avere levato alcuni uffizii
al senato romano; moltissimi ancora della
plebe in vendetta delle gravezze imposte
si sollevarono, e bene fu che s'interponessero
dei saggi magnati: altrimenti
su quella statua si sfogava la lor collera
e vendetta. Quetossi il tumulto; con tutto
ciò servì quest'esempio perchè i Romani
formassero uno stabile decreto di
non alzar più statue ad alcun pontefice
vivente. Tempo in fatti pericoloso per
l'adulazione è la vita de' principi; il giusto
giudizio del merito delle persone si
ha da aspettar dalla morte.
</p>

<p>
Ora entrati in conclave i porporati,
nel dì 15 di settembre elessero con somma
concordia papa il cardinale <i>Giambatista
Castagna</i> nato in Roma da padre
genovese nel 1521, e sempre in essa allevato,
e considerato come Romano. Tali
virtù e belle doti d'animo e d'ingegno,
e spezialmente di amorevolezza, saviezza
e sperienza degli affari del mondo, concorrevano
in questo personaggio, che si
può dire ch'egli entrò papa in conclave,
c tale anche ne uscì. Lo stesso papa Sisto,
che ben s'intendeva del valore delle
persone, più d'una volta scherzando diede
a conoscere di riguardar lui, come suo
successore. Prese egli il nome di <i>Urbano
VII</i>, ed era ben degno di lunga vita,
perchè nulla a lui mancava di buono per
fare un ottimo reggimento. Ordinò tosto
che niuno de' parenti suoi prendesse altro
maggior titolo di quel che aveano innanzi.
Nè pur volle promuoverne alcuno
ai supremi uffizii, dicendo esser meglio di
valersi di altri, per potere, se fallassero,
senza impedimento del naturale affetto,
o rimuoverli o gastigarli. Fece subito descrivere
tutti i poveri della città, con animo
di esercitar verso di loro l'innata
<span class="pagenum" id="Page_830">[830]</span>
sua liberalità, di cui, appena creato papa,
diede un bei saggio verso i cardinali poveri.
Immantenente ancora ordinò la riforma
della dateria e la continuazione
delle fabbriche di papa Sisto, volendo che
del medesimo quivi si ponessero l'armi,
e non già le sue. Pensava eziandio a levar
le gabelle poste da papa Sisto, a provvedere
alla carestia allora corrente e ad
altre lodevoli azioni. Ma che? nel secondo
giorno del suo pontificato cominciò a
sentirsi poco bene; sopraggiunse la febbre,
e questa nel dì 27 di settembre, il
rapì dalla presente vita con incredibil dispiacere
del popolo romano, che per lui
eletto somma allegrezza mostrò, per lui
infermo offerì a Dio ferventi preghiere,
e lui morto onorò col pianto quasi di
ognuno.
</p>

<p>
Convenne dunque che il sacro collegio
passare ad una nuova elezione, e questa
cadde, dopo molte dispute pel concorso
di altri degnissimi porporati, correndo il
dì 5 di dicembre, nel <i>cardinale Niccolò
Sfondrati</i> nobile milanese, chiamato
il Cardinal di Cremona, perchè vescovo
di quella città, e di famiglia anche oriunda
di là. Suo padre fu Francesco già senatore
di Milano, e dopo la morte di
Anna Visconte sua moglie, pel suo sapere
creato cardinale da Paolo III, vescovo
fu anch'egli di Cremona. Era Niccolò
suo figlio personaggio di maschia
pietà, dottissimo, di costumi sempre incorrotti,
di somma umiltà, e sì alieno
dal desiderio della sacra tiara, che, trovandosi
all'improvviso eletto papa, rivolto
ai capi delle fazioni disse: <i>Dio ve lo
perdoni: che avete voi mai fatto?</i> Prese il
nome di <i>Gregorio XIV</i>. Perchè infermiccia
era la sua sanità, e abbisognava
di persona fedele a sostenere il gran peso
a lui addossato, creò tosto cardinale
Paolo suo nipote, figlio di suo fratello e
di Sigismonda Estense, che riuscì un insigne
porporato. Chi scrisse schiantata
sotto Sisto V la razza de' banditi, volle
piuttosto dire frenata la loro insolenza.
Imperocchè buona parte d'essi si ritirò
<span class="pagenum" id="Page_831">[831]</span>
nei confini di Napoli e della Toscana, e
un'altra continuò ad infestar la Romagna;
nè tutti gli sforzi di quel sì temuto
pontefice poterono apprestare una vera
medicina al male. Crebbe poi questo
dopo la morte di esso Sisto, e massimamente
perchè Alfonso Piccolomini
duca di Monte Marciano, caduto in disgrazia
del <i>gran duca Ferdinando</i>, e con
grossa taglia sulla sua testa perseguitato
dappertutto, si fece capo di que' masnadieri
in Romagna; ed arrivato a mettere
insieme alquante squadre di cavalli, commettea
frequenti assassinii. Altrettanto
facea Marco Sciarra, altro capo di banditi
e scellerati in Abbruzzo con iscorrere
fino alle porte di Roma, bruciar casali,
ed esigere contribuzioni. Unironsi poi
insieme queste due esecrabili fazioni, ed
aumentandosi di giorno in giorno la loro
truppa, incredibili danni recavano, talmente
che il terror di essi si stendeva
ben lungi. Perchè il vicerè di Napoli
spedì contra di loro circa quattro mila
soldati, passarono tutti in Campagna di
Roma sul principio di dicembre. Il gran
duca inviò <i>Camillo del Monte</i> con ottocento
fanti e ducento cavalli in traccia di
costoro. Da Roma ancora andò <i>Virginio
Orsino</i> con quattrocento cavalli. Fu assediato
lo Sciarra coi suoi in un casale;
sopraggiunse il Piccolomini con circa
secento cavalli, e si venne a battaglia,
in cui ben cento di quei malvagi uomini
furono uccisi o presi. Contuttociò gli
altri la notte ebbero la fortuna di mettersi
in salvo. Oltre a questo flagello, un
altro di lunga mano maggiore si provò
ne' presenti tempi quasi per tutta l'Italia,
e massimamente nello Stato della Chiesa,
cioè la carestia, per cui la povera gente
si ridusse a mangiar erbe, cioè a pascersi
d'un cibo che solo basta a recar la
morte agli uomini. Se a' tempi nostri o
son rare le carestie, o ad esse si provvede,
è proceduto questo dall'introduzione
e dilatata coltura del grano turco,
che melgone o frumentone vien chiamato
in alcuni paesi, supplendo esso alla mancanza
<span class="pagenum" id="Page_832">[832]</span>
dei frumenti e di altri grani. Si
applicò tosto il novello pontefice al soccorso
de' suoi popoli, nè tralasciò diligenza
e spesa per aiutarli.
</p>

<p>
Ma quello che maggiormente teneva
in tempesta l'animo di esso papa Gregorio,
era il lagrimevole stato della Francia,
dove in quest'anno si fece guerra
alla disperata fra <i>Arrigo IV re</i>, sostenuto
principalmente dagli ugonotti, e la lega
de' cattolici, capo di cui era il <i>duca di
Umena</i> della casa di Guisa. Brevemente
accennerò io che nel dì 14 di marzo fra
i due nemici eserciti si venne ad una
giornata campale presso d'Ivrì, in cui
Arrigo principe di singolar valore, quantunque
inferiore di forze, diede una gran
rotta all'Umena con istrage di non poca
della di lui fanteria, e colla presa delle
bandiere, artiglierie e bagaglio. Se Arrigo
era più sollecito a marciare alla volta
di Parigi, fu creduto che quel popolo,
trovandosi sprovveduto, avrebbe capitolata
la resa. Allorchè v'andò, trovò fatti
assaissimi preparamenti, e prese molte
precauzioni; ciò non ostante, ne imprese
l'assedio. La costanza de' Parigini nella
difesa della città sotto il comando di <i>Carlo
duca di Nemours</i>, e le calamità incredibili
da loro sofferte per l'estrema penuria
di vettovaglia, furono cose memorabili
che empierebbono un lungo campo
di storia. Nel qual tempo mancò di vita
in prigione il <i>cardinal Carlo di Borbone</i>,
vanamente proclamato re dai collegati
cattolici, e il duca d'Umena altro ripiego
non avea che di ricorrere con ispessi
corrieri e fervorose preghiere al papa e
al re Cattolico per ottenere soccorsi.
Non potea certamente Parigi resistere
più lungo tempo, dacchè il re Arrigo IV
avea occupato qualunque sito all'intorno,
per cui potessero penetrar viveri nella
città. Ma vennero a tempo ordini del re
Cattolico al <i>duca Alessandro Farnese</i> di
passar colle sue forze di Fiandra in aiuto
degli assediati parigini. Con dieci mila
pedoni, tre mila cavalli ed accompagnamento
di copiosa nobiltà fiamminga
<span class="pagenum" id="Page_833">[833]</span>
all'improvviso arrivò il generoso duca a
Meau nel dì 21 di agosto, e si unì col
duca d'Umena. Non potea durarla più
di quattro giorni Parigi, quando cominciò
ad avvicinarsi un sì potente soccorso; e
perciocchè il re Arrigo, coll'aver divisa
la sua armata intorno a quella città, a
troppi pericoli restava esposto, nell'ultimo
del mese suddetto giudicò miglior
consiglio di levare il campo e ritirarsi.
Esibì poscia al Farnese la battaglia, ma
questi, che sapeva il suo mestiere, e si
trovava inferiore di gente, con saggia
risposta si sottrasse all'impegno. Succederono
poi alcuni altri fatti di guerra,
che non importa di qui riferire. Ritirossi
intanto con parte dell'esercito il duca
Alessandro Farnese, sempre inseguito dal
re Arrigo, in Fiandra, per accudire ai
bisogni di quel paese e prepararsi, occorrendo,
a tornare in Francia l'anno seguente.
In questi tempi ancora, sì per
proprio interesse che per le premure del
re Cattolico, <i>Carlo Emmanuele</i> duca di
Savoia portò la guerra in Francia. Essendo
stato invitato dai popoli della Provenza
a prendere la lor protezione contra
degli ugonotti, i quali sotto i signori
di Lesdiguieres e della Valletta occupavano
molti luoghi in essa Provenza, e
particolarmente del Delfinato, s'impadronì
di Barcelonetta, e di Frejus, di Antibo
e d'altri luoghi. E tuttochè in qualche
fazione ricevesse delle percosse dai
nemici, e massimamente verso Ginevra,
dove nello stesso tempo bolliva la guerra,
pure nel dì 18 di novembre fece la magnifica
sua entrata nella città di Aix capitale
della Provenza, accolto con grandi
feste e molte benedizioni da quel popolo,
il che fatto, altri luoghi vennero alla di
lui ubbidienza.
</p>

<hr />
</div>

<div class="chapter">
<h2 class="hidden" id="MDXCI">MDXCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Innocenzo IX</span> papa 1.</td>
  </tr>
  <tr>
    <td><span class="smcap">Rodolfo II</span> imperadore 16.</td>
  </tr>
</table>

<p>
Più che mai e in maniera disusata
si provarono nel verno e nei mesi susseguenti
<span class="pagenum" id="Page_834">[834]</span>
di quest'anno i terribili morsi
della fame in Italia, ed anche fuori d'Italia,
di maniera che non altro che pianti
e grida s'udivano in ogni parte. I duchi
di Firenze, Ferrara, Urbino ed altri principi,
e spezialmente la saggia repubblica
di Venezia, non perdonarono a spesa
veruna per tirar grani da lontanissime
contrade, a fin di soccorrere al bisogno
de' loro popoli. Sopra tutto fu afflitta
Roma da questo flagello per la sua gran
popolazione, e certamente non mancò il
buon <i>papa Gregorio XIV</i> di far quanto
era in sua mano per rimediarvi, avendo
impiegato almeno cento mila scudi d'oro
per far venire frumenti stranieri, oltre
alle pubbliche e private limosine che continuamente
andò facendo ai poveri. I
venti contrarii non lasciavano approdar
le navi che conducevano quel soccorso.
A questo malore s'aggiunse una
perniciosa epidemia, probabilmente originata
o dalla mancanza o dalla mala
qualità dei cibi, per cui gran copia di
gente sorpresa da deliquii, o da acute
febbri, perì. E la mortalità fu sì grande
in Abbruzzo, Marca, Umbria e Romagna,
che per mancamento di chi lavorasse
i terreni, la penuria continuò anche da
lì innanzi. Per questo flagello, come raccontano
il Ciaconio e il Cicarelli, mancarono
di vita in Roma sessanta mila
persone: il che quasi non par credibile.
Medesimamente in quest'anno più che
mai infierirono i banditi in Campagna di
Roma e in Romagna. Per conto di questa
ultima provincia, mosso dal pontefice,
<i>Alfonso duca</i> di Ferrara seppe trovar la
maniera di purgarla da quei tanti masnadieri,
inviando il conte Enea Montecuccoli
con assai squadre di cavalli e
fanti, e certe carrette conducenti artiglierie
colle loro troniere, le quali nello
spazio di due mesi parte uccisero, parte
dissiparono quella canaglia, di modo che
rifiorì ivi la quiete, e si potè da lì innanzi
portar l'oro in palma di mano per quei
paesi. Nel Cesenatico restò anche preso
Alfonso Piccolomini gran caporione di
<span class="pagenum" id="Page_835">[835]</span>
quelle masnade, e condotto a Firenze,
quivi trovò quel fine che conveniva ai
meriti suoi. Non passarono già con eguale
felicità gli affari nei contorni di
Roma, dove Marco Sciarra con grosse
bande di quella mala razza, imponendo
grosse taglie a quanti ricchi, ed anche
vescovi, gli cadeano nelle mani, saccheggiando
le terre, bruciando la biade mature,
e commettendo altri mali, ogni dì
più s'ingagliardiva. Per reprimere costui
Onorato Gaetano duca di Sermoneta,
Virginio Orsino, Carlo Spinello venuti
con molte schiere da Napoli ed altri nobili
baroni, uscirono in campagna, fecero
varie zuffe; ma in fine, trovando poco
onore e men profitto contra di tal gente
brava e disperata, furono costretti a lasciare
ad altri l'impresa.
</p>

<p>
Bastava lo zelo della religione, di cui
sommamente era acceso <i>papa Gregorio</i>,
perchè egli tutto s'interessasse nella difesa
dei cattolici di Francia, ma vi s'aggiunsero
le forti istanze di <i>Filippo II</i> re
di Spagna, divenuto manifesto fautore
dell'unione o sia lega chiamata santa,
per motivo anch'egli di religione, tuttochè
fosse creduto che altre ragioni di
politica, e di profittare per sè in quelle
turbolenze, si mischiassero in quel suo
impegno. Pertanto il pontefice s'obbligò
di pagare ogni mese alla lega suddetta
quindici mila scudi d'oro; inviò anche
lettere fulminanti in Francia contra del
re Arrigo e de' suoi seguaci, le quali, se
crediamo agli scrittori franzesi, cagionarono
piuttosto male che bene, perchè
esacerbarono forte quel re in tempo che
egli dava speranza di ricevere istruzioni
intorno alla religione, e mostrava disposizioni
favorevoli al cattolicismo. Oltre a
ciò, il papa ordinò che si assoldassero a
sue spese sei mila Svizzeri, due mila fanti
italiani e mille cavalli. Avea egli creato
duca di Monte Marciano (giacchè quel
feudo nella Marca era stato confiscato
per la ribellione di Alfonso Piccolomini)
il <i>conte Ercole Sfondrati</i> suo nipote, con
avergli anche conferito il grado di generale
<span class="pagenum" id="Page_836">[836]</span>
della santa Chiesa ed altri onori.
Volle egli che questo suo nipote avesse il
generalato delle sue milizie destinate in
aiuto della Francia; ma queste si andarono
lentamente adunando, ed arrivò il
mese di luglio che non erano per anche
partite dallo Stato di Milano. Si mossero
in fine, e con grandi stenti passando in
Lorena, e patendo una grave diserzione,
ben tardi fecero la loro comparsa
in Francia. Dicono che esso papa spendesse
per quella guerra più di un mezzo
milione di scudi d'oro della camera
apostolica, oltre a quaranta mila
altri di borsa propria. Anzi il Campana
scrive, essersi fatto conto che nei
pochi mesi di vita di questo pontefice
fosse speso vicino a <i>tre milioni di ducati</i>,
o sia scudi d'oro (altri dicono anche
più), <i>la maggior parte per l'occasione
della carestia e delle guerre di Francia</i>.
Aggiunge egli nulladimeno, essere stata
comune opinione che da' suoi ministri
fosse in ciò non ben servito, prevalendosi
eglino del troppo buon naturale del pontefice,
il quale non figurava in altrui le
male qualità che non trovava in sè stesso.
Volete udirne una bella? Per attestato
del medesimo storico, nell'ultima malattia
del papa <i>per parecchi giorni fu egli
sostenuto in vita dalla virtù dell'oro macinato
e di alcune gioie, che gli si diedero
pel valore di quindici mila scudi</i>. Convien
ben conchiudere che questo buon papa
avesse attorno sè o degli sciocchi medici
o dei molto accorti ladri.
</p>

<p>
Portossi sul principio d'agosto dell'anno
presente a Roma <i>Alfonso duca</i> di
Ferrara con seguito di secento persone
per ottenere dal pontefice, che gli compartì
distintissimi onori, la facoltà di
potere alla sua morte aver per suo successore
nel ducato <i>chi a lui fosse piaciuto</i>,
come lasciò veridicamente scritto
Bartolomeo Dionigi da Fano storico, e
non già come altri mal informati parlarono
di quella faccenda. Non aveva egli
figli proprii, e desiderava la libertà di
eleggere alla successione uno delle due
<span class="pagenum" id="Page_837">[837]</span>
linee allora esistenti della casa d'Este.
Si trovarono a ciò delle difficoltà; ma
queste si sarebbono probabilmente superate,
se non fosse sopraggiunta la morte
dello stesso <i>papa Gregorio XIV</i>, il quale,
essendo stato sempre infermiccio, finalmente
nel dì 15 d'ottobre fu chiamato
da Dio a miglior vita: pontefice piissimo
e di ottima volontà, il cui governo, oltre
alla brevità, si trovò sempre in tempesta
per le pubbliche sciagure.
</p>

<p>
Riaperto il conclave nel dì 29 del
suddetto mese, concorsero i voti de' porporati
nella persona di <i>Gianantonio Facchinetti</i>,
chiamato il cardinale Santi Quattro,
Bolognese di patria, personaggio di
sperimentata bontà e di molta letteratura,
ma che per l'età d'anni settantatrè e per
l'afflitta sua complessione ben si conosceva
di dover essere di brevissima vita, siccome
avvenne. Si fece egli chiamare <i>Innocenzo
IX</i>. Perchè fossero eletti questi
tre ultimi papi quai depositi che la morte
in breve ripeterebbe, sarà ciò proceduto
da que' medesimi motivi per li quali si
son fatti in altri tempi altre simili elezioni.
In persona si portò <i>Vincenzo duca</i> di
Mantova a Roma a rendere ubbidienza a
questo papa, e ne ricevè molte dimostrazioni
di stima ed affetto. Quale intanto
s'era preveduto, tale si provò l'animo
del novello pontefice, cioè tutto rivolto
a soccorrere Roma e gli altri Stati della
Chiesa nella grave carestia che tuttavia
faceva guerra alla povera gente, e a sostenere
la lega di Francia contra del re
Arrigo. Delle tante gabelle imposte al
popolo romano, massimamente da papa
Sisto, egli immantenente ne levò non so
quante, e compartì ad esso popolo altre
grazie. E perciocchè s'era inteso che
passassero male gli affari della lega suddetta
in Francia, le promise cinquanta
mila scudi al mese, con sollecitar anche
<i>Alessandro duca</i> di Parma a recarle aiuto.
In somma, disposizioni in lui si miravano
per fare un ottimo governo, perchè, sebben
pel suo naturale era tardo nelle risoluzioni
e nell'accordar le grazie, pure
<span class="pagenum" id="Page_838">[838]</span>
riuscivano poi queste maggiormente maturate
dalla prudenza. Ma non tardò la
morte a privar la cristianità di sì buon
pastore. Nel dì 21 di dicembre si trovò
egli indisposto, e sopraggiunta poi la
febbre con flusso nel dì 29 d'esso mese,
secondo alcuni, rendè l'anima al
creatore, o piuttosto nel dì 30, secondo
altri, per essere succeduta la sua morte
nella notte avanzata precedente ad esso
dì 30. L'elezione dunque d'un nuovo
pontefice fu riserbata all'anno seguente.
</p>

<p>
Con varia fortuna continuò ancora
in quest'anno <i>Carlo Emmanuele duca</i> di
Savoia la guerra di là dai monti. Erano
stati da gran tempo i Marsiliesi in dubbio
se avessero a mettersi anch'eglino
sotto la di lui proiezione, come aveano
fatto quei di Aix e d'altri luoghi della
Provenza; ma finalmente prevalse il partito
di chi era a lui favorevole. Entrò
dunque in essa città il duca nel dì 2
di marzo, accolto con gran solennità
e festa da quel popolo. Ma cotali acquisti
del duca, benchè fatti con belle proteste
di sola protezione, e non già di dominio,
pur venivano mirati di mal occhio
non solamente dal re Arrigo, ma
anche dalla stessa lega cattolica, temendo
essi che il re di Spagna meditasse di
mettere il medesimo duca suo genero
sul trono di Francia. Fu in questi tempi
preso Granoble nel Delfinato dagli ugonotti;
e perciocchè il duca scarseggiava
di gente, e più di denaro per soddisfare
ai presenti bisogni, e la Provenza si scansava
dal darne, con allegare la sua impotenza;
passò il medesimo duca in Ispagna
per implorar soccorsi dal re, ed impetrò
danaro, pensioni per li suoi figli e
molti altri donativi. Tornò poscia in
Provenza sul principio di luglio con tredici
galee cariche di fanteria spagnuola.
Entrò in Arles, prese altri luoghi; ma a
Pontecarrate ebbe una fiera sconfitta dal
Lesdiguieres, il qual poscia s'impadronì
di Barcelonetta, e diede altre percosse
ai Savoiardi. In Francia fu di nuovo in
pericolo la città di Parigi di esser sorpresa
<span class="pagenum" id="Page_839">[839]</span>
dall'armi del re Arrigo, il quale
nell'anno presente s'impossessò di Ciartres,
di Noion e di altri luoghi. All'incontro,
la città di Bordeos si diede alla
lega. Poi verso il principio di novembre
venne pensiero ad esso re, assistito dagli
Inglesi, di mettere l'assedio alla vasta
e forte città di Roano, ancorchè sapesse
che gran provvisione di soldati, vettovaglie
e munizioni ivi si trovava. Peggio
passò per li cattolici in Fiandra, perciocchè
il conte Maurizio di Nassau, generale
delle Provincie Unite, ossia eretiche, raunava
di grandi forze; e il duca di Parma
<i>Alessandro</i> comandava a soldatesche ben
sovente ammutinate per la mancanza delle
paghe, le quali tutto dì erano promesse
dal re Cattolico, e mai non si vedeano
comparire; oltre di che, da esso re era
egli di tanto in tanto premurosamente incitato
a portar soccorsi alla lega franzese.
Mirabil fu la prestezza del suddetto conte
Maurizio, per cui vennero alle sue mani
Vesterlò, Zutfen, Deventer ed altre minori
piazze. Una brutta percossa toccò ancora
alla cavalleria del Farnese, nel mentre che
egli era accampato ad un forte opposto a
Nimega. Il peggio fu che anche la stessa
Nimega, per tumulto ivi nato, si rendè alle
armi d'esso Maurizio. Con tutto questo
dai replicati comandamenti venuti da
Madrid fu sforzato il Farnese a mettersi
in ordine per dar soccorso all'assediata
città di Roano.
</p>

<hr />
</div>

<div class="chapter">
<h2 class="hidden" id="MDXCII">MDXCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Clemente VIII</span> papa 1.</td>
  </tr>
  <tr>
    <td><span class="smcap">Rodolfo II</span> imperadore 17.</td>
  </tr>
</table>

<p>
Se mai fu scuola di scherma, anzi di
battaglie il pontificio conclave, certamente
ciò si verificò nel tenuto dopo la
morte di papa Innocenzo IX. Gravi dispute
furono per l'elezione del successore,
ma finalmente rimasero sopite, per
essersi accordati i cardinali nel dì 30 di
gennaio nell'elezione del <i>cardinale Ippolito
Aldobrandino</i>, personaggio di gran
merito per l'illibatezza de' costumi, per
<span class="pagenum" id="Page_840">[840]</span>
l'elevato ingegno, per la rara letteratura
e per la pratica de' mondani affari. Era
egli nato nell'anno 1535 nella città di
Fano, ma da padre nobile fiorentino,
cioè da Silvestro insigne giureconsulto,
il cui fratello Giovanni fu cardinale. Dopo
la carriera di varii impieghi venne
promosso alla sacra porpora nel 1585
da Sisto V, e spedito legato in Polonia:
quivi accrebbe il credito della sua saviezza
ed abilità. Creato papa, prese il
nome di <i>Clemente VIII</i>, nè tardò a sposar
anch'egli, come aveano fatto i suoi
predecessori, gl'interessi de' cattolici in
Francia, con promettere loro soccorsi
di gente, occorrendo, e sopra tutto dì
danari; anzi ordinò che que' fedeli procedessero
alla dichiarazione di un re cattolico
coll'esclusione dell'eretico re di
Navarra <i>Arrigo</i>: cosa che alterò non
poco gli animi d'esso re e di tutti i suoi
partigiani, fra' quali si contavano anche
moltissimi cattolici ed anche vescovi.
Quindi si accinse ad una lodevol opera
a cui non aveano pensato gli antecessori
suoi, ma che il concilio di Trento avea
raccomandato, cioè alla visita personale
di tutte le chiese, monasteri collegi, spedali
e confraternite di Roma, a fin di
emendare ogni abuso e difetto, e di rimettere
il culto di Dio, la pulizia e i
buoni costumi in qualsivoglia di quei
sacri luoghi. Inoltre per implorar la benedizioni
di Dio, istituì in Roma il corso
perpetuo delle quaranta ore, con altre
azioni, che sempre più confermarono la
comune espettazione del di lui zelo pel
buon governo pastorale e civile. E perciocchè
continuavano tuttavia le insolenze
e gli assassinii de' banditi nella Campagna
di Roma, con tutto vigore anch'egli
si applicò a buoni espedienti per liberare
i suoi Stati dai pertinaci loro insulti, avendo
spezialmente inviato contra d'essi
Flaminio Delfino con buon numero di
cavalli e fanti, il quale non cessò di perseguitarli,
senza perdonare a chiunque
d'essi gli capitava alle mani. Questo valentuomo
quegli fu che mise il cervello
<span class="pagenum" id="Page_841">[841]</span>
a partito a Marco Sciarra capo di quegli
scellerati, a Luca suo fratello, e agli altri
lor seguaci, i quali perciò presero il partito
di mutar cielo. Nè stette molto a
presentarsi l'occasione. Facea gente per
la repubblica veneta il conte Pietro Gabuzio,
e trasse a quel soldo lo Sciarra
con cinquecento de' suoi, tutta gente intrepida,
avvezza alle fatiche e alle schioppettate,
e li condusse di là dal mare al
servigio d'essa repubblica, che allora
avea guerra con gli Uscocchi, e si armava
per apprensione de' Turchi. Per
questo fatto prese tal fuoco papa Clemente,
siccome uomo imperioso, che usò
minaccie contra de' Veneti se non davano
in sua mano i capi di que' masnadieri.
Non mancò il senato veneto di spedire
apposta ambasciatore per placarlo, con
rappresentargli quanto disdicesse allo
onore e alla buona fede della repubblica
il sacrificar gente che avea prestato ad
essa il giuramento, nè potea più nuocere
agli Stati della Chiesa, e solo potea giovare
alla cristianità. A nulla servì: il
pontefice tenne saldo, e bisognò in fine
che si trovasse ripiego per contentarlo.
Sciarra fu poscia ucciso, e la sua gente
mandata in Candia a combattere colla
peste, dove parte mancò di vita, e il resto
si dissipò: laonde fu creduto, ma vanamente,
che avesse avuto fine la tragedia
de' banditi. Tal fatto da Andrea Morosino
è raccontato all'anno presente, dal
Campana al seguente.
</p>

<p>
Erano già corsi tre mesi che il re
di Navarra ossia di Francia <i>Arrigo IV
</i>teneva strettamente assediata la nobil
città di Roano, difesa con gran coraggio
e frequenti sortite non meno da quella
guarnigione che dalla cittadinanza. Il duca
di Parma <i>Alessandro</i>, tuttochè vedesse
in quanto pericolo restasse la Fiandra,
s'egli l'abbandonava, giacchè il conte
Maurizio di Nassau andava facendo ogni
dì nuovi progressi; pure ordini sì precisi
ebbe da Madrid di recar soccorso alla
suddetta assediata città, che gli fu forza
ubbidire. Sul principio dunque dell'anno
<span class="pagenum" id="Page_842">[842]</span>
mosse verso colà l'oste sua, composta
di dieci mila fanti e di tre mila cavalli,
coi quali s'unì anche la gente mandata
dal papa, e poscia i duchi d'Umena e di
Guisa colle loro schiere. All'avvicinarsi
di questo esercito, a cui accresceva il
credito la maestria e fama del prode generale,
il re Arrigo, lasciato sotto Roano
il maresciallo di Birone, col resto della
sua armata gli andò incontro sino ad
Umala, dove seguì nel dì 5 di febbraio
un fatto d'armi, in cui una buona percossa
toccò ad esso re, che, anche leggermente
ferito, non si recò a vergogna
di fuggire. Negli stessi giorni, uscito il
Villars comandante dell'armi in Roano,
fieramente danneggiò gli assedianti e le
loro trincee, con restarvi lo stesso Birone
gravemente ferito in una gamba.
Parere di tutti gl'intendenti fu, che se il
duca di Parma passava senza dimora
ad assalire il campo nemico, allora spaventato
e confuso, siccome egli proponeva
e desiderava, non gli potea mancar
la vittoria. Ma l'Umena, o per gara con
lui, o per non volere esporre i suoi a
rischio alcuno, ricusò di secondarlo. Il
perchè, dopo qualche soccorso di danaro
e di polve introdotto in Roano, e dopo
alcuni altri piccioli fatti, il Farnese si
allontanò da quelle parti. Era già venuto
il mese d'aprile, e più che mai stretto
si trovava Roano dalle forze del re Arrigo,
quando il Villars fece intendere al
Farnese e all'Umena, che se in termine
di pochi giorni non era sovvenuto, tratterebbe
della resa col re. Fu risoluto
allora di marciare a quella volta; ma
Arrigo prima del loro arrivo levò il
campo e si ritirò. Voleva inseguirlo il
Farnese, e di nuovo trovò l'Umena di
contrario parere. Restò intanto libera la
città di Roano, se non che, per aprire il
passo alle vettovaglie convenne prendere
Caudebec, sotto la qual piazza fu malamente
ferito il Farnese in un braccio.
Seguirono poi varie altre fazioni di guerra;
e perchè molto superiore di gente
era l'esercito del re, fece il Farnese da
<span class="pagenum" id="Page_843">[843]</span>
gran maestro di guerra una mirabile ritirata
di là dalla Senna.
</p>

<p>
Si prevalse in questi tempi della lontananza
del duca di Parma e delle sue
genti il conte Maurizio di Nassau generale
delle Provincie Unite. Formò l'assedio
di Steenvich, che dopo una gagliarda
difesa venne alla sua ubbidienza.
Altrettanto fece Coverder con altri luoghi.
Ma il più terribil colpo che potesse
avvenire agli affari del re di Spagna in
Fiandra, fu la morte di <i>Alessandro Farnese</i>.
Per tante fatiche da lui sofferte in
guerra aveva egli contratta una lenta
infermità, a cui si aggiunse la grave ferita
nell'anno presente da lui riportata,
per cui nulla potè più operar di rilevante
nel resto dell'anno. Ritiratosi in Fiandra,
e sempre più sentendosi venir meno,
tuttochè nol volesse mai confessare o
per l'innato suo coraggio, o per la vanità
comune ad altri principi ed eroi
di voler che prima si sappia la lor morte
che la lor malattia: finalmente in età di
soli quarantasette anni finì di vivere
nella città di Arras (e non già d'Anversa,
come alcuni lasciarono scritto) nel
dì 2 di dicembre. <i>Gran capitano in vero</i>,
per valermi delle parole del cardinal
Bentivoglio,<i> e di nome sì chiaro senza
alcun dubbio, che la sua fama può collocarlo
tra i più celebri dell'antichità, e
farne in modo riverir la memoria all'età
presente, che ne abbiano a restar con
ammirazione ancora i posteri in tutto il
corso delle future</i>. Fu compianta da tutti
i cattolici la morte di questo eroe, e
massimamente in Roma, dove quel popolo
riputò sempre sua gloria l'averlo
per concittadino, e il giudicò per non
inferiore agli antichi Fabii e Scipioni.
Infatti il senato romano, non contento
d'avere onorata nell'anno seguente la
di lui memoria con solenni esequie nella
chiesa di Araceli, fece anche fabbricar
la sua statua da dotto artefice, e collocarla
nel Campidoglio. Lasciò dopo di
sè questo famoso principe due figli, cioè
<i>Odoardo</i>, creato cardinale nel precedente
<span class="pagenum" id="Page_844">[844]</span>
anno da papa Gregorio XIV, e <i>Ranuccio</i>
suo primogenito, che a lui succedette
nel ducato di Parma e Piacenza. Si trovava
egli allora in Fiandra con aver già
dati segni di gran valore nel comando
dell'armi, siccome luogotenente del padre
infermo nelle azioni di guerra dell'anno
presente. Fece quel principe dipoi
trasferire a Parma l'ossa del genitore,
e celebrar sontuoso funerale pel riposo
dell'anima sua.
</p>

<p>
Al valore di <i>Carlo Emmanuele duca</i>
di Savoia, che guerreggiava in Provenza,
fu in quest'anno ancora parte avversa e
parte propizia la fortuna. Riuscì al Lesdiguieres
generale del re Arrigo di entrare
per tradimento nella città d'Antibo,
dove, oltre al sacco, furono commesse
tutte le maggiori iniquità. Rinforzato che
fu il duca di gente, andò a mettere l'assedio
a quella città, e la ricuperò. Intanto
il duca di Nemours, uno della lega cattolica,
con aiuti ricevuti dal re di Spagna
sopraggiunse in quelle parti, ed ebbe la
sorte di prendere la città di Vienna, San
Marcellino ed Eschelles. Ma mentre si fa
guerra in Provenza e in Delfinato, ecco
che Lesdiguieros s'impadronisce dei castelli
di Ozasco, Ferusa, di Cavours e di
altri luoghi: il che obbligò il duca a tornare
di qua dai monti per opporsi a maggiori
conquiste; e però il duca d'Espernon,
altro generale del re Arrigo, potè
con facilità ritorgli di nuovo la città di
Antibo. Seguirono ancora varie scaramuccie,
che non importa riferire. In
grande apprensione si trovò nell'anno
presente la repubblica di Venezia, e seco
l'Italia, per la guerra mossa in Croazia
dai Turchi contro la casa d'Austria,
avendo que' Barbari occupati varii luoghi
in quelle contrade. Ricorse l'<i>Augusto Rodolfo</i>
per questo al papa, giacchè il senato
veneto non si sentiva voglia di romper
la pace colla Porta; e non lasciò il pontefice
di promettergli aiuti per difesa di
quella cristianità. Intanto dai vescovi di
Francia fu spedito il <i>cardinal Gondi</i> per
informare esso papa della vera situazione
<span class="pagenum" id="Page_845">[845]</span>
degli affari della Francia; ma giunto egli
in Toscana, ricevè ordine da Roma di
non passar oltre per essere considerato
fautore di un re eretico e relapso. Gran
fatica si trovò per superar gli ostacoli,
e per ottenere, siccome poi avvenne,
che potesse finalmente giugnere a Roma.
</p>

<hr />
</div>

<div class="chapter">
<h2 class="hidden" id="MDXCIII">MDXCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Clemente VIII</span> papa 2.</td>
  </tr>
  <tr>
    <td><span class="smcap">Rodolfo II</span> imperadore 18.</td>
  </tr>
</table>

<p>
Furono quest'anno in una gran
crisi le turbolenze della Francia. In Parigi
per gl'impulsi del <i>pontefice</i> e del <i>re
Filippo</i> di Spagna fu pubblicato un editto,
per cui s'invitavano al parlamento
generale del regno non solamente tutti
gli aderenti della lega, ma i cattolici ancora
che seguitavano il partito del <i>re Arrigo
IV</i>. Lasciò esso re guidarsi dal consiglio
de' savii, e permise che si venisse
ad una conferenza fra i suoi e quei della
lega. Nello stesso tempo il conte Gasparo
Sconberg Tedesco, facendogli sempre più
conoscere che la via propria di conseguir
la corona e di quetar tanti sconvolgimenti,
era quella di tornar di nuovo all'abbandonata
religione cattolica, il
mosse ad informarsi da' calvinisti stessi
se i cattolici si possano salvare nella
religion che professano. Nol poterono
coloro negare. Similmente riflettendo
che, secondo la sentenza de' cattolici,
non possono sperar l'eterna salute i
professori della eresia, poco stette a conchiudere
che la più sicura, anzi l'unica
via di appagar la propria coscienza, era
l'abbracciare la religione cattolica romana.
E però commise ai suoi delegati
di protestare ch'egli era pronto a farsi
istruire in essa religione. Portata questa
dichiarazione al congresso, riempiè di
giubilo chiunque altre mire non avea in
quelle discordie, se non la conservazione
della fede cattolica nella Francia. Ma a
chi sotto l'ombra della religione covava
degli altri segreti disegni, dispiacque assaissimo.
Al duca d'Umena, siccome capo
<span class="pagenum" id="Page_846">[846]</span>
della lega, premeva forte di conservar la
sua autorità e il comando dell'armi.
Venne anche a scoprirsi, tendere le intenzioni
del re Cattolico a far dichiarare
regina di Francia l'infanta <i>Chiara Eugenia</i>
sua figlia, a cui poscia si darebbe per
marito l'<i>arciduca Ernesto</i> fratello dell'imperadore,
o pure alcuno dei principi
della casa di Lorena. Ma perciocchè
il duca di Feria, ambasciatore d'esso
re Filippo propose per re il <i>duca di Guisa</i>,
l'Umena, anch'egli pretendente, trovò
il ripiego di disturbar l'affare con
proporre la necessità di accettar la tregua
proposta dal re Arrigo. Intanto esso
re con ascoltar più fiate alcuni dotti e
zelanti prelati cattolici che gli spiegarono
le controversie teologiche, e gli levarono
di capo ogni difficoltà e scrupolo
intorno alla religione, fra i quali spezialmente
si distinse il celebre <i>Jacopo Davy
di Perrona</i>, che fu poi cardinale, si dichiarò
pronto a rifar di buon cuore la profession
della fede cattolica. Divolgato questo
suo pensiero, e che il cardinal di Borbone
e varii vescovi meditavano di accettar
la sua abiura, e di dargli l'assoluzione,
avrebbe ognun creduto che avesse
da esultarne il legato apostolico <i>Filippo
Sega</i>, appellato il cardinal Piacentino.
Tutto il contrario avvenne. Pubblicò egli
un editto contenente, che per essere Arrigo
eretico relapso, il solo romano pontefice
potea conoscere e giudicar della
sua causa, con dichiarar nullo tutto
quanto in ciò operassero i prelati franzesi.
E nello stesso tempo risonavano i pulpiti
contra dello stesso Arrigo, quasichè
la proposta conversione sua fosse figlia
del solo interesse, e una finzione per
procacciarsi la corona, e poi tradir la
religione.
</p>

<p>
Ciò non ostante, nel dì 25 di luglio,
festa di san Jacopo maggiore, il re <i>Arrigo</i>
nella chiesa del monistero di San Dionigi
presso Parigi, alla presenza del suddetto
cardinale e di molti vescovi, abiurò
pubblicamente l'eresia, professò la fede
cattolica, ricevette l'assoluzion dalle
<span class="pagenum" id="Page_847">[847]</span>
scomuniche, e fatta poi la segreta confession
dei suoi peccati, ne fu parimente
assoluto, con restar coronata quella funzione
da un solenne <i>Te Deum</i>. Seguì poi
la tregua, per cui cessarono le guerre,
e il re non lasciò di spedire <i>Lodovico
Gonzaga duca</i> di Nevers in Italia, e il
<i>vescovo del Manso</i> per suoi ambasciatori
al papa, affine di notificargli la sua riconciliazione
colla Chiesa: nel qual tempo
anche il <i>duca d'Umena</i> spedì a Roma il
<i>cardinal di Gioiosa</i> per trattenere il pontefice
da accomodamento alcuno. Infatti
<i>Clemente VIII</i>, che navigava allora coi
venti di Spagna, sulle prime fece intendere
al duca di Nevers di non poterlo
ammettere in Roma come ambasciatore
d'Arrigo. Poscia si contentò che venisse
in Roma, ma con prescrivergli di fermarsi
non più di dieci giorni, e di non
trattare con alcuno de' cardinali per
conto degli affari di Francia. Entrò egli
in Roma nel dicembre come incognito;
parlò vivamente col papa del re; ma nè
le sue ragioni, nè una lettera piena di
divote espressioni del re, nè un bel memoriale
d'esso duca poterono punto
smuovere il papa. E perciocchè non mancavano
molti cardinali di dolersi che il
pontefice lavorasse qui di sua testa, nè
gli ammettesse a parte di un negozio di
tanta importanza per la Chiesa di Dio,
egli in un concistoro risentitamente parlò,
dicendo di essere risoluto di non approvar
quel fatto: <i>contro la qual deliberazione</i>
(scrive Cesare Campana) <i>se per
innanzi alcuno osasse di dir parola, egli
era per farne rigorosa dimostrazione</i>. In
tale stato rimasero per quest'anno gli
imbrogli della Francia, con aver nulladimeno
il re pubblicato nel dì 27 di dicembre
un proclama, in cui faceva sapere
ad ognuno la sincera sua riunione colla
fede e Chiesa cattolica, e la spedizione
fatta a Roma del duca di Nevers per riconoscer
il papa e il vivo suo desiderio della
pace, esortando i popoli all'ubbidienza
e ad abbandonare i perturbatori della pubblica
quiete.
</p>

<p>
<span class="pagenum" id="Page_848">[848]</span>
</p>

<p>
Per ordine del re Cattolico era passato
nel presente anno dalla Fiandra in
Francia con sei mila fanti e mille cavalli
il conte Carlo di Mansfeld, figlio del conte
Pietro Ernesto, cioè di chi pro interim
governava allora le provincie cattoliche
fiamminghe. Unito egli col duca d'Umena,
s'impadronì della città di Noion, e di
altri luoghi in Picardia, finchè la tregua
suddetta fece posar l'armi per tutta la
Francia. Rimasta assai sguernita di forze
la Fiandra, il conte Maurizio di Nassau,
generale delle Provincie Unite, seppe ben
profittarne. Imprese l'assedio di Gertrudemberga;
ed avendo tentato in vano il
vecchio conte di Mansfeld di rimuoverlo
di là, costrinse quella piazza alla resa.
Impossessossi dipoi di altri luoghi di nome
oscuro. Ne' quali tempi una sopra modo
fiera tempesta di mare danni immensi
recò alla Olanda, dicendosi che restassero
preda dell'Oceano circa cento e quaranta
navi cariche di varie merci. Nè
pure cessò in quest'anno <i>Carlo Emmanuele
duca</i> di Savoia di far guerra in Piemonte,
dove, per assicurare il passo della
Savoia e di Susa, prese per forza il castello
di Exiles, e il forte di Miradolo fabbricato
da Lesdiguieres: azioni fatte a vista
del nemico, il quale non osò mai di
opporsi. Fabbricò ancora un forte nella
valle di Perusa, e ricuperò il castello di
Luserna e la terra di Cavours, ma non
già la rocca. In Croazia ancora ed in
Ungheria fecero guerra i Turchi all'<i>imperadore
Rodolfo</i>, e ne riportarono in varii
incontri delle buone busse. La vicinanza
di que' rumori, e il sospetto ch'essi
Turchi, benchè durasse la pace, potessero
far qualche scorreria nella patria del
Friuli, fece prendere a' signori veneziani
la saggia risoluzione di fabbricar di pianta
una città che insieme fosse fortezza.
Fu dunque scelto un sito ai confini degli
Stati Austriaci, lungi dieci miglia da Udine,
e due da Strasoldo, ed ivi fabbricata
una mirabil ampia fortezza, a cui fu posto
il nome di Palma-Nuova, grande antemurale
del Friuli e dell'Italia. Non andarono
<span class="pagenum" id="Page_849">[849]</span>
esenti in quest'anno dalle insolenze dei
Turchi le spiaggie della Sicilia e del regno
di Napoli, perchè sbarcati que' Barbari
predarono migliaia di anime cristiane,
arsero anche molti villaggi e qualche
terra grossa in quelle parti, non trovandosi
più nel Mediterraneo, eccettochè i
cavalieri di Malta, chi pensasse a reprimere
l'orgoglio loro. Accadde anche in Palermo
l'incendio di quel castello, essendosi
attaccato il fuoco al magazzino della
polve, che saltò in aria con grande squarcio
nelle altre fabbriche, e colla morte di
circa trecento persone: disgrazia a cui
facilmente son sottoposte le fortezze, allorchè
succedono temporali nell'aria;
perchè siccome per la fermentazione dei
nitri e di altre esalazioni si accendono i
lampi e le folgori nelle nuvole, così anche
presso alla terra fermentandosi i nitri, e
spezialmente i raunati nei conservatorii
della polve da artiglieria, e concependo il
fuoco, cagionano dipoi grandi sterminii.
Noi questi incendii attribuiamo a' fulmini
scendenti dalle nuvole; ma naturalmente
succede anche nel basso ciò che
noi sì sovente miriamo nella region delle
nubi.
</p>

<hr />
</div>

<div class="chapter">
<h2 class="hidden" id="MDXCIV">MDXCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCIV</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Clemente VIII</span> papa 3.</td>
  </tr>
  <tr>
    <td><span class="smcap">Rodolfo II</span> imperadore 19.</td>
  </tr>
</table>

<p>
Gran materia di discorsi somministrò
in quest'anno a' politici la renitenza
ed inflessibilità di <i>papa Clemente</i> ad
accettare in seno della Chiesa il convertito
<i>re Arrigo IV</i>. Per quante ragioni sapesse
addurre il duca di Nevers, non gli
fu possibile smuovere punto l'animo di
esso pontefice, cioè di chi non voleva consiglio
se non da sè stesso; anzi fu come
forzato a partirsi di Roma: il che seguì
egli con protestare che di tutti i disordini
che potessero da lì innanzi avvenire in
Francia, si rifonderebbe la colpa sopra
sì duro pontefice. Parea bene avere Clemente
dei giusti motivi di procrastinare
in questo negozio, sì per conservare la
<span class="pagenum" id="Page_850">[850]</span>
autorità della santa Sede, ch'egli chiamava
lesa dai prelati di Francia, coll'aver
eglino senza di lui assoluto il re Arrigo;
sì ancora per non lasciar esposti alla vendetta
di esso re que' principi e popoli
della lega, la resistenza de' quali avea
forzato Arrigo a meglio pensare all'elezion
della religione; e finalmente per
assicurarsi che sincera e non dolosa fosse
la conversione d'esso re. Ma non si
sapeva intendere nè in Roma, nè altrove,
perchè un pontefice, obbligato ad essere
padre comune, e clemente più di fatti che
di nome, non ammettesse temperamenti
e trattati di salvar la sua dignità, di conciliar
la lega col re, e di ben assicurarsi
del cuore d'Arrigo. Da ciò arguivano
poi che non solo interesse della religione,
ma altri ingredienti di umana politica intorbidassero
la sospirata union della
Francia. E che sarebbe poi succeduto se i
prelati di Francia, che in addietro aveano
proposto di creare un patriarca, irritati
maggiormente ora dalle di lui durezze,
avessero eseguito un sì fatto progetto?
Il bello fu che al dispetto degli sforzi del
cardinal legato in Francia, e delle declamazioni
de frati, cominciò a poco a poco
a sciogliersi la lega santa in quel regno.
Imperciocchè sul principio di questo
anno la città di Meaux riconobbe per suo
legittimo re Arrigo. Il popolo di Parigi
anch'egli nel dì 12 di gennaio fece delle
novità, privando il duca d'Umena del titolo
di luogotenente del regno, con ordinargli
ancora di licenziare i presidiarii
spagnuoli. Le città di Aix in Provenza,
Lione, Orleans ed altre vennero all'ubbidienza
del re. Nè credendosi necessaria
in Reims la coronazione sua, fu questa
fatta nel dì 27 di febbraio in Sciartres
con gran solennità. Il che fatto, nel dì
22 di marzo, concertato prima segretamente
l'affare col signore di Brissac,
il re Arrigo pacificamente entrò nella città
di Parigi, e però ne partirono senza
offesa gli Spagnuoli e Fiamminghi. E perchè
il cardinal Sega legato, benchè rispettato
dal re, anzi invitato con tutto onore,
<span class="pagenum" id="Page_851">[851]</span>
più che mai si mostrò alieno dal re, in
esecuzione, delle istruzioni di Roma, fu
accompagnato a Montargis da <i>Jacopo di
Perrona</i> insigne vescovo e letterato, che poi
conseguì il cappello cardinalizio. L'esempio
di Parigi si trasse poi dietro molte altre
città, e il duca di Guisa si riconciliò
col re. Coll'armi ancora furono sottomesse
la Ciapella piazza forte e Noione.
Se questi felici progressi di Arrigo piacessero
al papa e al re Cattolico, non occorre
ch'io lo dica.
</p>

<p>
Ora avvenne un caso in Parigi per
cui gran rumore e diceria insorse. Trovavasi
quel re nella sua camera nel dì
27 di dicembre, colà appena arrivato da
San Germano, quando uno scellerato
giovane parigino d'anni diciotto, per
nome Giovanni Castello, cacciandosi per
la folla de' cortigiani, e a lui appressatosi,
gli tirò una coltellata, chi dice verso la
gola, chi verso il ventre; ma essendosi
accidentalmente chinato il re, il colpo
altro non fece che tagliargli un labbro e
cavargli un dente. Preso costui, confessò
di aver commesso il delitto, credendo di
acquistar merito presso Dio, avendo massimamente
inteso ch'era lecito il levar
la vita ad un tiranno. Perchè disse di
avere studiato sotto i padri gesuiti, e furono
dipoi trovati in camera del padre
Giovanni Guignardo sacerdote della compagnia
alcuni scritti contra del re, composti
allorchè era nel suo maggior bollore
la lega: ciò bastò perchè uscisse un
editto, promosso da chi, per altri precedenti
motivi, mirava di mal occhio i gesuiti,
in cui fu ordinato ch'essi tutti sotto
varie pene uscissero del regno: sentenza
creduta ingiusta dai saggi, perchè a cagion
del delitto di un solo, o di alcuni
pochi, si veniva a punire tutta una grande
università, benemerita per varii titoli
della religione e del pubblico. Ancorchè
prosperassero cotanto gli affari del re
Arrigo, pure <i>Filippo re di Spagna</i> non
ritirava le sue milizie dalla Francia, e
continuava la guerra in Bretagna per
mezzo del duca di Mercurio, e nel Delfinato
<span class="pagenum" id="Page_852">[852]</span>
e Provenza coll'armi del duca di
Savoia e dello Stato di Milano. Fece esso
duca l'assedio di Bricheràs; e quantunque
Lesdiguieres avesse fatto il possibile
per ben fortificare quella terra e la sua
rocca, e costasse l'impresa più di un
sanguinoso assalto, pure se ne impadronì.
Riacquistò ancora il forte di San Benedetto,
ed ebbe il contento di veder tornare
alla sua divozione tre delle valli
abitate dagli eretici Valdesi, cioè Luserna,
Angrogna e Perusa. In Fiandra, al
cui governo entrò in quest'anno l'<i>arciduca
Ernesto</i>, non succederono fatti di
gran conseguenza, se non che Groninga
assediata dal conte Maurizio di Nassau
fu obbligata a rendersi. Seguì eziandio
in quelle parti un pertinace ammutinamento
de' soldati italiani, e poi degli Spagnuoli,
per mancanza delle paghe; cosa
tante altre volle accaduta, e sempre con
discredito della monarchia di Spagna, la
qual pure tante ricchezze continuamente
ritraeva dalle Indie Orientali ed Occidentali,
giacchè il re allora comandava
anche al regno di Portogallo. In Ungheria
sì e nella Croazia furono molti fatti
d'armi fra gli eserciti dell'imperadore
e de' Turchi. Acquistarono i cristiani
Novigrado ed altri luoghi, ma che non
compensarono la perdita dell'importante
fortezza di Giavarino, che dopo un ostinato
assedio fatto dai Musulmani fu loro
ceduto da quel comandante, senza aspettare
il vicino soccorso. Provò in questo
anno ancora la povera Italia gl'insulti
della crudeltà turchesca. Sul principio
di settembre comparve verso Reggio di
Calabria il bassà Sinan, ossia Assane
Cicala, rinegato appunto Calabrese, ed
ammiraglio turchesco, con una flotta di
ben cento legni; e sbarcata la gente sua,
perchè il popolo col loro meglio s'era
ritirato entro terra, per rabbia di non
aver colpita la preda, se ne vendicò col
fuoco, incendiando quella tante volte incendiata
o rovinata città, e tagliando
quanto v'era di fruttifero in que' contorni.
Altrettanto poi fecero a varii villaggi
<span class="pagenum" id="Page_853">[853]</span>
e terre murate di quella riviera, con
danno di centinaia di migliaia di scudi
per quegl'infelici abitanti. Nel dì 5 di
agosto in Mantova cessò di vivere <i>Leonora
d'Austria</i> figlia di <i>Ferdinando imperadore</i>,
e già moglie di <i>Guglielmo duca
di Mantova</i>, principessa di singolar bontà
di costumi, e d'una vita sì religiosa, che
era, per così dire, adorata da quel popolo.
</p>

<hr />
</div>

<div class="chapter">
<h2 class="hidden" id="MDXCV">MDXCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCV</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Clemente VIII</span> papa 4.</td>
  </tr>
  <tr>
    <td><span class="smcap">Rodolfo II</span> imperadore 20.</td>
  </tr>
</table>

<p>
Finalmente nel presente anno facendo
breccia nel cuore di <i>papa Clemente</i>
que' riflessi che nel precedente aveano
avuta sì poca fortuna, ebbe la cristianità
la consolazione di veder calmate le turbolenze
della Francia, e rimesso il <i>re
Arrigo IV</i> in grazia della santa Sede. I
prosperosi successi d'esso re, a cui pochi
oramai palesemente ricalcitravano in
Francia, e l'aver egli dichiarata la guerra
al re di Spagna che fin qui avea alimentato
quel fuoco, cagion furono che il pontefice
non si lasciasse più regolar dalle
massime spagnuole, ma che si consigliasse
unicamente con chi, senza privati interessi,
amava il ben della Chiesa. Fatte
dunque segretamente penetrar le sue scuse
e il buon animo al re per mezzo del
celebre Arnoldo d'Ossat, che come prete
privato stava allora in Roma e trattava
gli affari di esso re, fu spedito da Parigi
<i>Jacopo Davy signor di Perrona</i>, un dei
più dotti cattolici della Francia, acciocchè
maneggiasse così importante affare.
Arrivò egli a Roma senza formalità nel
dì 12 di luglio, informò il papa di quanto
occorreva, e gli porse un'umile supplica
a nome del re. Furono smaltite le condizioni
colle quali il pontefice volea accordargli
l'assoluzione; poscia nel concistoro
del dì 2 di agosto propose la determinazione
da lui presa di ricevere nel
grembo della Chiesa cattolica esso Arrigo.
Non vi furono fra i porporati, se non
<span class="pagenum" id="Page_854">[854]</span>
alcuni pochi parziali degli Spagnuoli,
i quali, giacchè non poteano impedirlo,
misero in campo delle stravaganti condizioni,
secondo le quali mai non si sarebbe
venuto allo scioglimento di quel nodo.
Non così fece il cardinal <i>Francesco Toledo</i>,
personaggio dottissimo della compagnia
di Gesù, rapito di poi nell'anno seguente
dalla morte, il quale quantunque Spagnuolo
di nascita, pure, tenendo davanti
agli occhi la sola gloria di Dio e il bene
della Chiesa, mirabilmente s'adoperò per
condurre a fine quella impresa di tanto
rilievo. Altrettanto ancora operò <i>Cesare
Baronio</i> confessore del papa, poscia cardinale,
spezialmente a ciò spinto da <i>san
Filippo Neri</i>, il quale in quest'anno appunto
nel dì 26 di maggio passò a miglior
vita. Scelta dunque la domenica
corrente nel dì 17 di settembre, con tutta
solennità e decoro si eseguì la funzione.
Nel portico della basilica di San Pietro,
le cui porte stavano chiuse, si presentarono
al papa, attorniato dal sacro collegio
e da infinito popolo, il Perrona e l'Ossat,
come procuratori di Arrigo; esibirono il
di lui memoriale e lo strumento della lor
procura; quindi a nome del re abiurarono
tutte le eresie, e fecero la profession
della fede cattolica, riconoscendo per nulla
l'assoluzione a lui data in Francia, ed
accettando le già concordate condizioni
e le penitenze imposte al re. Fu poi proferita
la sentenza dell'assoluzion pontificia,
spalancate le porte di San Pietro,
intonato e cantato il <i>Te Deum</i>, cui fecero
ecco i rimbombi delle artiglierie di castello
Sant'Angelo, con assaissime altre
feste del popolo romano. Di somma consolazione
eziandio al pontefice e al cattolicismo
riuscì nell'anno precedente
l'arrivo a Roma di due oratori spediti
dal patriarca d'Alessandria, e nel presente
anno di due altri inviati da alcuni
vescovi della Russia polacca per unir le
loro chiese alla Chiesa e credenza romana,
con abiurar gli errori delle lor
sette. Non occorre che io dica qual frutto
si ricavasse dalla comparsa dei primi, da
<span class="pagenum" id="Page_855">[855]</span>
che ognun sa che gli eutichiani d'Egitto
continuano ad essere separati da noi.
</p>

<p>
Riportò ancora in quest'anno gran
lode presso il popolo romano la costituzione,
ossia bolla della congregazione sopra
i baroni, pubblicata nel dì 30 di giugno
da <i>papa Clemente</i>. Il far dei grossi
debiti costava poco ai nobili romani, nè
poi maniera si trovava di pagarli, essendo
i lor beni sottoposti a fideicommissi e ad
altri legami: dal che proveniva immenso
danno tanto ai creditori che al pubblico
commercio. Deputò dunque il pontefice
una congregazione con facoltà di poter
distraere i feudi e le castella, ed altri
beni stabili di essi baroni, non ostante
qualsivoglia vincolo di fideicommisso,
affinchè venisse da lì innanzi soddisfatto
ai creditori. A questa ordinazione diede
poi miglior forma <i>papa Urbano VIII</i>.
Grande apprensione intanto recavano al
pontefice Clemente i progressi de' Turchi
in Ungheria, divenuti più orgogliosi per
la presa di Giavarino; e l'<i>Augusto Rodolfo</i>
non cessava di chiedere aiuti. Per sovvenirlo
impose il pontefice quattro decime
agli ecclesiastici d'Italia, e si diede a
far leva di soldatesche negli Stati della
Chiesa, disegnando di spedir colà un
corpo di dodici mila fanti e di mille cavalli.
Il comando di questa gente, in cui
si contarono assaissimi nobili uffiziali italiani,
fu dato a <i>Gian-Francesco Aldobrandino</i>,
nipote del papa, che, dopo avere con
grandiosa solennità ricevuto il bastone di
generale e le bandiere, marciò alla volta
dell'Ungheria. Anche <i>Ferdinando gran
duca</i> di Toscana vi avea dinanzi spedito
altri soccorsi di gente. <i>Don Giovanni, don
Antonio de Medici</i>, il duca di Bracciano
ed altri signori con quelle truppe si segnalarono
in varie imprese. Ma <i>Vincenzo
duca di Mantova</i>, mosso dalla sua parentela
coll'imperadore, volle passare in persona
a quella guerra, menando seco un
accompagnamento di circa mille e quattrocento
uomini a cavallo tutti atti a
guerreggiare. Questo principe sorpreso
poi in Comora da una pericolosa malattia,
<span class="pagenum" id="Page_856">[856]</span>
fu forzato verso il fine d'ottobre di ritornarsene
in Italia a cercar aria migliore
per risanarsi. Aveano intanto l'armi
dell'imperadore, comandate dal valoroso
conte Carlo di Mansfeld, presa in Ungheria
la città vecchia e nuova di Strigonia;
ma nulla si potea dir fatto, se non s'impadronivano
anche della cittadella; quando
colà giunsero anche gl'Italiani suddetti,
ai quali fu assegnato il lor posto per la
espugnazione di quella fortezza. Diedersi
varii assalti, ed in essi valorosamente
combattendo, sacrificarono la lor vita
molti di quegli uffiziali e soldati, di modo
che in fine spezialmente alla bravura di
essi Italiani fu attribuito l'essere stati
forzati i Turchi a rendersi a patti. Giunto
in appresso anche colà il duca di Mantova
colle sue truppe, e bramoso di lasciar
qualche memoria di sè, prese ad espugnare
la città di Vicegrado, e la costrinse
alla resa. Degli altri fatti di guerra in
quelle contrade non permette l'assunto
mio che maggiormente io ne parli.
</p>

<p>
Sempre più intanto si venne toccando
con mano che <i>Filippo II re di Spagna</i>,
già sì caldo protettore ed ausiliario della
lega cattolica in Francia, col manto della
religione copriva altre politiche intenzioni.
Per la conversione del <i>re Arrigo IV</i>
andava sempre più declinando essa lega.
Si sapeva che in Roma gagliardamente
si trattava della riconciliazione d'esso
re; e pure Filippo, lungi dal pensare a
rendere la quiete alla Francia, maggiormente
si accendeva a farle guerra, e la
continuò ancora dappoichè la pace data
dal pontefice ad Arrigo tagliava le gambe
a tutti i pretesti della lega. Dichiarò
dunque Arrigo la guerra al re Cattolico
con un pubblico manifesto, al quale con
altro simile fu risposto. Giacchè era
mancato di vita l'<i>arciduca Ernesto</i> governatore
della Fiandra, e pro interim
restava appoggiato quel governo al conte
di Fuentes, a lui venne da Madrid ordine
di proseguir le ostilità. Entrato pertanto
egli nella Picardia coll'esercito suo, covando
il disegno di ricuperar la città di
<span class="pagenum" id="Page_857">[857]</span>
Cambrai, assediò e prese il castelletto,
fortezza d'importanza per l'intenzione
sua. Di là passò all'assedio di Dorlac,
al cui soccorso passati i Franzesi, ebbero
la mala pasqua. Fu presa anche quella
terra e saccheggiata: dopo di che il Fuentes
arditamente cinse di assedio la riguardevol
città di Cambrai, tuttochè si
trovassero alla difesa di quella città circa
due mila e cinquecento fanti e secento
cavalli, oltre al presidio della cittadella,
consistente in cinquecento fanti. Ma teneva
egli delle intelligenze con alcuni di
que' cittadini, fautori dell'arcivescovo;
e in fatti, dappoichè furono ben inoltrate
le trincee, ed ebbero le batterie alzate,
non solamente diroccata buona parte del
muro, ma anche bersagliato un buon
numero delle case della città, quel popolo
si mosse a manifesta sollevazione, ed
aprì le porte agli Spagnuoli. Ritirati i
Franzesi nella cittadella, non tardarono
molto a trattare con tutte le più onorevoli
condizioni che poterono desiderare.
Per tale acquisto gran gloria riportò il
Fuentes, e somma fu l'allegrezza delle
provincie cattoliche della Fiandra, al cui
governo arrivò dipoi il <i>cardinale arciduca
Alberto</i>, fratello del defunto arciduca
Ernesto. Dalla parte ancora della
Borgogna e della Savoia faceano gli
Spagnuoli guerra alla Francia. Lesdiguieres
tolse al duca di Savoia Exiles, e
il duca a lui il forte castello di Cavours
ed altri luoghi. Ma non per questo lasciavano
d'andare sempre prosperando
gli affari del re Arrigo, perchè ricuperò
Vienna nel Delfinato; la Provenza tornò
quasi tutta alla sua ubbidienza; Digion
e Sciallon in Borgogna a lui si diedero,
per tacer di altri vantaggi suoi. Quel che
più importa, la riconciliazione sua colla
santa Sede operò che il duca d'Umena
ed altri principi cominciarono segretamente
a trattar seco di concordarsi e
sottomettersi; e <i>Carlo Emmanuele duca</i>
di Savoia, siccome saggio, intavolò tosto
e conchiuse una tregua con lui.
</p>

<p>
Non andò esente nè pure in questo
<span class="pagenum" id="Page_858">[858]</span>
anno la Campagna di Roma dagl'insulti
de' banditi, cioè spezialmente verso Anagni
e Frosinone, dove commisero orrendi
misfatti. Contra di costoro spedì il pontefice
alcune compagnie di cavalli, ed
altrettanto fece il conte di Olivarez vicerè
di Napoli contra degli altri che
maggiormente infestavano quel regno.
Grandi lamenti erano per quella iniqua
gente, che tutto dì svaligiava viandanti e
corrieri, e talvolta anche levava loro la
vita. Fecero prigioni Giambatista Conti
nobile romano, ed Alessandro Mantica,
e poscia l'arcivescovo di Taranto e il
vescovo di Castellanetta, a' quali imposero
di grosse taglie. Era in questi tempi
generale delle galee di Napoli don Pietro
di Toledo; e pensando egli come vendicarsi
dell'insolenze fatte nei tempi addietro
da' Turchi alle marine d'Italia,
aggiunse alle sue quattordici galee otto
altre di Sicilia, tutte ben armate; e colto
il tempo che si facea da' Turchi nel mese
di settembre la fiera di Patrasso, all'improvviso
giunse colà, e messe le genti a
terra diede un fiero sacco a tutti quei
mercatanti ebrei, turchi e greci. Dicono
che vi restarono uccise circa quattro
mila persone, sapendo anche i cristiani
essere turchi, quando hanno il vento in
poppa. Il bottino si fece ascendere a
quattrocento mila scudi romani, e parecchi
mercatanti furono menati via ed
obbligati al riscatto. Benchè l'ammiraglio
de' Turchi Cicala si trovasse a Navarino
lungi da Patrasso quaranta miglia,
non si attentò a muoversi per voce
precorsa essere cinquanta le galee
cristiane, e quelle ben fornite di bravi
combattenti e munizioni da guerra. <i>Pasquale
Cicogna</i> doge di Venezia, personaggio
di singolar probità, terminò in
quest'anno a' dì 2 d'aprile la carriera
del suo vivere. Sotto di lui fu fabbricato
il sontuoso ponte di Rialto, una delle più
insigni fabbriche di Venezia. Nel dì 22
oppure 26 d'esso mese venne sostituito
in quella dignità <i>Marino Grimani</i>. Restò
funestato l'anno presente dalla morte di
<span class="pagenum" id="Page_859">[859]</span>
altri illustri personaggi, cioè cardinali e
capitani di gran nome, fra i quali io nominerò
solamente <i>Lodovico Gonzaga</i>, zio
paterno di <i>Vincenzo duca</i> di Mantova, il
quale passato negli anni addietro in Francia,
per le nozze contratte con <i>Enrica</i>
figlia ed erede di <i>Francesco duca</i> di Nevers,
acquistò quel ducato e lo tramandò
a <i>Carlo</i> suo figlio, che a suo tempo
vedremo duca di Mantova. Gran figura
fece esso Lodovico nelle guerre civili di
Francia. Merita ancora di essere accennata
la morte di <i>Torquato Tasso</i>, accaduta
nel presente anno a dì 26 di aprile
in Roma, mentre si preparava la solenne
di lui coronazione in Campidoglio. Insigne
poeta e principe dei poeti epici italiani,
e filosofo di alto sapere, come
costa non men dai suoi versi che dalle
sue prose, ma che per gl'insulti della soverchia
sua malinconia fu gran tempo,
per non dir sempre, zimbello della mala
fortuna.
</p>

<hr />
</div>

<div class="chapter">
<h2 class="hidden" id="MDXCVI">MDXCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCVI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Clemente VIII</span> papa 5.</td>
  </tr>
  <tr>
    <td><span class="smcap">Rodolfo II</span> imperadore 21.</td>
  </tr>
</table>

<p>
I pensieri del <i>pontefice Clemente</i> nel
presente anno furono principalmente occupati
in cercar le vie di estinguere la
guerra che tuttavia in varie partì lacerava
la Francia. Spedì a questo effetto il
generale de' frati minori a spiar gli animi
del <i>re Arrigo</i> e del <i>cardinale Alberto</i> governatore
della Fiandra, e ad istillare in
amendue pensieri di pace. Ma questa pace
desiderata dal re franzese <i>Arrigo IV
</i>non si accordava colle vaste idee del re
di Spagna <i>Filippo II</i>; e tanto più perchè
l'armi e raggiri suoi ebbero in più di
un luogo felice successo. Primieramente
avea saputo l'accortezza de' ministri spagnuoli
talmente guadagnare Carlo Casale
console, o piuttosto tiranno di Marsilia,
che quel popolo parte per timore e parte
per mari e monti di vantaggi lor fatti
sperare dal re Cattolico, si misero sotto
la di lui protezione, ed accettarono nel
<span class="pagenum" id="Page_860">[860]</span>
loro porto Carlo Doria colà inviato colle
sue galee da esso re di Spagna: fatto
che infinitamente dispiacque al re Arrigo.
Era già tornato in grazia dello stesso
re Cristianissimo il duca di Guisa. Mandato
egli al governo della Provenza con
quelle forze maggiori che potè riunire,
s'impadronì di Cisteron, di Riez, di
Grasse, di Hieres, di Santropè e di altri
luoghi. Quindi si diede a manipolare un
segreto trattato in Marsilia coi malcontenti
del governo del Casali; e questo fu
sì felicemente condotto, che nel dì 16 di
febbraio il Casali restò ucciso da' congiurati;
nel qual tempo si presentò esso
duca di Guisa alle porte della città, e vi
entrò, con acquistar dipoi le fortezze,
ed obbligare il Doria a fuggirsene non
senza perdita di molti de' suoi soldati
sorpresi in terra fuori delle galee. Con
più felicità succederono all'arciduca cardinale
le imprese ch'egli tentò. Trovandosi
impegnato il re Arrigo nell'assedio
della fortezza della Fera, ed occorrendo
troppe difficoltà a soccorrere
quella piazza, s'avvisò il porporato di
fare una potente diversione. Pertanto
all'improvviso, nel dì 9 di aprile, piombò
col suo esercito addosso alla riguardevol
terra e fortezza di Cales, e con gran
sollecitudine fece piantar le batterie,
tanto per bersagliare la terra che per
impedire i soccorsi per mare, i quali
furono ben tentati, ma senza frutto alcuno.
Era quella guarnigione di soli secento
soldati impoltroniti nell'ozio, di
mille e ducento borghesi e trecento villani,
che intimoriti al primo feroce assalto
degli Spagnuoli, dimandarono capitolazione,
e l'ottennero, per potersi
ritirar nel castello, promettendo di rendere
ancor questo fra sei giorni, se non
veniva soccorso. Venne infatti il soccorso,
ed ebbe maniera di entrar nel
castello. Adirato per questo il cardinale,
fece giocar le artiglierie contra d'esso
castello, ed appena formata la breccia,
fu dato un sì furioso assalto, che avviliti
i difensori non pensarono che alla fuga.
<span class="pagenum" id="Page_861">[861]</span>
Ne furono uccisi ottocento e tutto andò
a sacco, con fama che il bottino ascendesse
a un milione di scudi. Guines e
Han si arrenderono anche essi dipoi al
cardinale. E lo stesso fece nel dì 23 di
maggio anche la picciola, ma forte città
d'Ardres, e finalmente nell'agosto l'importante
fortezza di Hulst.
</p>

<p>
Intanto dopo alquanti mesi di ostinato
assedio giunse finalmente il re Arrigo
nel precedente giorno, cioè nel dì 22 di
maggio, ad obbligar gli Spagnuoli alla
resa di Fera. E perciocchè la perdita
di Cales era una continua puntura al
suo cuore, non ebbe scrupolo a trattare
e conchiudere un'alleanza con <i>Elisabetta
regina</i> d'Inghilterra, assai per
altri motivi disgustata degli Spagnuoli.
Nè si dee tacere che, durante l'assedio
della Fera, <i>Arrigo di Savoia duca</i> di Nemours,
il <i>duca di Gioiosa</i> potente in Linguadoca,
e, quel che più importò, il <i>duca
d'Umena</i> della casa di Lorena, dopo molti
segreti trattati, vennero all'ubbidienza e
giurarono fedeltà al suddetto re Cristianissimo,
il quale siccome principe magnanimo
benignamente gli accolse, con loro
concedere molti governi e vantaggi, ed
obbliar generosamente le cose passate.
Tornò infine alla divozion sua anche il
<i>duca di Mercurio</i>, che più degli altri si
era mostrato pertinace fautore della lega:
tutti avvenimenti che servirono di maggiore
ingrandimento e riputazione ad
esso re. Ebbe in questi tempi una dura
lezion dagl'Inglesi <i>Filippo II re</i> di Spagna.
Fece la regina Elisabetta un formidabil
armamento per mare, in cui concorsero
anche gli Olandesi e molti particolari
mercatanti; cioè una flotta di
circa cento sessanta vele, dove s'imbarcarono
sedici mila combattenti, fra' quali
si contavano molti nobili venturieri. Comparve
all'improvviso nel dì 21 (altri dicono
nel dì 30) di giugno questa armata
sotto il comando del giovane Roberto
conte di Essech e dell'ammiraglio inglese
Carlo conte di Howard, alla vista della
tanto ricca e mercantile isola e città di
<span class="pagenum" id="Page_862">[862]</span>
Cadice in Ispagna, chiamata (non so il
perchè) dal Campana e da altri <i>Calice</i>, e
da lor posta ne' mari di Portogallo. Trovavansi
in quell'isola cinquantasette grosse
navi, fra le quali quattro dei galeoni,
chiamati i dodici Apostolici, due galeazze
di Andalusia, venti galee ed altri non
pochi legni, tutti carichi di merci preziose,
e destinati a passare alle Indie Orientali.
Fu detto che ascendesse il valor d'esso
carico a dodici milioni di ducati d'oro,
spettante per la maggior parte a particolari
mercatanti spagnuoli, napoletani,
siciliani e genovesi. Prima di tentar
altro gl'Inglesi arditamente si mossero
contra le navi da guerra spagnuole, che
sostennero per più ore il combattimento;
ma accesosi il fuoco nel galeone San Filippo
almirante dell'armata, si misero in
confusion gli Spagnuoli; tre loro grosse
navi ben fornite d'artiglieria rimasero in
poter de' nemici; altre furono o arse o
sommerse; gran bottino ancora fu fatto;
e chi potè fuggire, si salvò. Ma il peggio
fu che poco stettero i vincitori Inglesi ad
assalire furiosamente la città, e a divenirne
padroni, con essersi ritirati nel castello i
difensori, i quali poco stettero a capitolare,
per salvare le donne dal disonore e
la città dall'incendio. Quanto di buono e
bello ivi si trovò, fu messo a sacco. Vi restava
gran quantità di legni sì del re che
dei mercatanti, i quali stavano prima,
o pur si erano rifugiati al passo del
ponte che congiugne l'isola di Cadice
colla terra ferma. Attesero i lor padroni
la notte a scaricar le merci; e perchè il
duca di Medina conobbe di non aver
forza da difenderli, affinchè non cadessero
in mano de' nemici, comandò che
di tutti quei legni si facesse un gran falò;
e l'ordine fu eseguito. Se ne andarono
poscia pieni di preda gl'Inglesi. E tuttochè
il re Cattolico, ansioso di farne vendetta,
unisse nel porto di Lisbona una
armata di più di ottanta vele, e la spignesse
alla volta dell'Inghilterra; pure
ancor questa sorpresa da un fiero temporale,
parte perì nell'onde e parte maltrattata,
<span class="pagenum" id="Page_863">[863]</span>
non poco penò a ridursi in salvo.
Gran danno che venne anche alla mercatura
d'Italia da così fiero e strepitoso
emergente.
</p>

<p>
La guerra d'Ungheria continuò vigorosa
ancora in quest'anno. Tolsero le
armi cristiane ai Turchi Vaccia. Presero
ancora Clissa ne' confini della Dalmazia,
ma poi la perderono. Essendo venuto lo
stesso gran signore Maometto all'armata,
la città d'Agria fu vilmente a lui renduta
dal presidio imperiale, per ottener
salve le vite: patto che non fu poi mantenuto
dalla consueta infedeltà e barbarie
de' Turchi. Furono poscia a fronte le
due armate nemiche a Chereste, e si
venne a giornata campale. Restò in poco
tempo sbaragliata la turchesca, e ne fu
fatta grande strage; ma perdutasi gran
parte de' vincitori cristiani a dare il sacco
ai padiglioni, le incontrò quella disavventura
che tante altre volte è accaduta ed
accadrà; cioè, che i Turchi raggruppati
e ritirati dalla fuga diedero una piena
sconfitta all'esercito imperiale. Torniamo
ora in Italia, dove <i>papa Clemente VIII</i>,
mirando con sommo dispiacere la continuata
guerra del re di Spagna colla Francia,
e la lega del <i>re Arrigo IV</i> coll'Inghilterra,
determinò d'inviare in Francia
<i>Alessandro de Medici cardinale</i> ed arcivescovo
di Firenze, personaggio di raro
ingegno e prudenza, acciocchè si studiasse
di quetare il resto de' mali umori della
Francia, e tentasse ancora di disporre
gli animi alla pace. Con sommi onori
fu ricevuto per tutta la Francia questo
legato pontificio, ed ebbe il contento di
vedersi incontrato da <i>Arrigo di Borbone</i>
principe di Condè, fanciullo d'anni otto
e primo del sangue reale dopo il re, il
quale già istruito nella fede cattolica, secondo
le promesse fatte al papa, avea
abbandonata l'eresia di Calvino. Nel dì
primo d'agosto ebbe esso legato la sua
prima udienza dal re. Nè si dee tacere
che, essendo cresciuto a dismisura in
questi tempi lo scialacquamento dei titoli
(del che gl'Italiani diedero la colpa alla
<span class="pagenum" id="Page_864">[864]</span>
superbia spagnuola), ne tentò la corte di
Spagna qualche rimedio. Il titolo d'<i>illustrissimo
ed eccellentissimo</i>, che già fu in
uso per li soli principi sovrani, s'era tanto
prostituto, che fino i nobili di basso affare
lo pretendevano. L'<i>illustre</i> o <i>molto
illustre</i>, che sul principio di questo secolo
XVI, per quanto si può osservare, si
soleva dare ai principi cadetti, era passato
ad onorar la plebe. Da questo abuso
nascevano poi contese, perchè i minori
si volevano uguagliare ai maggiori, e i
maggiori ai massimi, senza osservar distinzione
alcuna di grado nella stessa
nobiltà. Ora il conte di Olivares vicerè
di Napoli pubblicò un editto, per cui
venne vietato ogni titolo, per dir così, di
cortesia, dovendosi unicamente scrivere
nelle lettere al <i>signor duca, al signor principe,
marchese, conte, dottore</i>, ec. Passò
questo divieto a Milano, dove fu poco osservato.
In Roma e in altri stati se ne risero.
Quanto durasse questa prammatica,
non occorre che io lo ricordi, e molto
meno come passi oggidì in Italia l'abuso
e la ridicola prostituzion de' titoli, perchè
senza di me ognun lo vede a prova.
</p>

<hr />
</div>

<div class="chapter">
<h2 class="hidden" id="MDXCVII">MDXCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCVII</span>. Indiz. <span class="smcap lowercase">X</span>.</td>
  </tr>
  <tr>
    <td><span class="smcap">Clemente VIII</span> papa 6.</td>
  </tr>
  <tr>
    <td><span class="smcap">Rodolfo II</span> imperadore 22.</td>
  </tr>
</table>

<p>
Arrivò nell'aprile di quest'anno a
Roma <i>Francesco di Lucemburgo</i> duca di
Penoy, ambasciatore di <i>Arrigo IV re</i> di
Francia, a rendere ubbidienza al sommo
pontefice <i>Clemente VIII</i>. Gran pericolo
avea corso nel viaggio di essere fatto
prigione da' soldati dello Stato di Milano,
spediti in traccia di lui. Fu per lui nel
sacro concistoro recitata una elegantissima
orazione da Martino Bascia da Susa,
o pur da Granoble, in cui a larga mano
si profusero incensi in lode d'esso papa.
Intanto per le disavventure occorse nel
precedente anno in Ungheria, non per
valore de' Turchi, ma per l'inconsiderato
procedere de' capitani cristiani, si
trovava l'<i>imperadore Rodolfo II</i> in gravi
<span class="pagenum" id="Page_865">[865]</span>
angustie, per timore specialmente che
non restando più ostacolo alla potenza
turchesca, avessero a comparir sotto
Vienna l'armi ottomane. Fece perciò
ricorso a tutti i principi d'Italia, e massimamente
al pontefice, siccome padre
del cristianesimo, il quale spedì per questo
alla corte cesarea <i>Gian-Francesco Aldobrandino</i>
suo nipote, e intanto con aggravio
imposto al popolo romano, e in
altre guise adunata l'occorrente pecunia,
fece una leva di sette in otto mila fanti,
e nel mese di giugno gli spedì in Ungheria.
Con questo soccorso, ed altri che
sopravvennero, mise insieme l'imperadore
un'armata di dieciotto mila fanti e
di cinque mila cavalli, de' quali fu dato
il comando all'<i>arciduca Massimiliano</i>.
Sorpresero i Cesarei, circa il fine di maggio,
Tatta, e poi misero l'assedio a Pappà,
che costò loro sangue, ma con venire
in fine alle lor mani quella terra col suo
castello. Era passato di nuovo in Ungheria
<i>Vincenzo duca</i> di Mantova, a cui fu
data la vanguardia dell'esercito. Or
mentre egli con alquanti de' suoi va a
riconoscere i contorni di Giavarino, giacchè
si meditava di farne l'assedio, caduto
in una imboscata di Turchi, fu preso,
e miracolo fu ch'egli coll'aiuto di pochi
si potesse liberare dalle lor mani. Accostaronsi
i cristiani ad esso Giavarino;
ma inteso l'avvicinamento dell'oste turchesca,
in fretta levarono il campo, e tanto
più perchè l'armata loro era di molto
scemata. Riacquistarono dunque i Turchi
Tatta, nè seguì poi altra rilevante
azione in quelle contrade. Continuava
intanto l'izza fra gli Spagnuoli ed Inglesi.
Grande armamento navale si fece
dall'una parte e dall'altra. Nella flotta
di Spagna s'imbarcarono, oltre ad altre
milizie, sei mila Italiani. Uscirono sul
principio di settembre in mare le due
armate nemiche, ma in vece di combattere
fra loro, combatterono coi venti,
essendo restate ambedue maltrattate e
disperse da una terribil fortuna, e forzate,
quando poterono, a salvarsi ne' loro
<span class="pagenum" id="Page_866">[866]</span>
porti, disputando fra esse chi maggior
danno avesse riportato da quel duro
conflitto.
</p>

<p>
Una percossa ebbero nel gennaio del
presente anno i cattolici in Fiandra dal
conte Maurizio di Nassau a Tornaut,
perchè vi perderono la vita alcune centinaia
d'essi, e restarono in potere dei
vincitori trentotto bandiere di fanteria
colla maggior parte delle bagaglie. Parve
compensata questa perdita delle truppe
spagnuole dalla felicità con cui riuscì a
Ferdinando Portocarrero, governatore
di Dorlans, che prima comunicò il suo
disegno all'<i>arciduca cardinale</i>, di sorprendere
all'improvviso nella mattina
del dì 11 di marzo la città di Amiens
capitale della Picardia, mal custodita,
benchè dentro vi fossero più di quindici
mila cittadini atti all'armi. Di grande
importanza fu quell'acquisto sì per la
grandezza e popolazion della città, come
per la gran copia delle artiglierie e munizioni
che vi si trovarono. Recata questa
nuova al <i>re Arrigo</i>, dimorante allora
in Parigi, al vederne sì afflitti i suoi cortigiani,
magnanimamente dimandò loro
se i nemici aveano portato Amiens in
Ispagna. <i>No</i>, risposero; ed egli allora soggiunse:
<i>Buon per noi, che gli avremo tutti
prigioni</i>. E non tardò a dar ordine al maresciallo
conte di Birone di accorrere
colà, e di formar l'assedio della perduta
città. Concorsero a quella impresa le
maggiori forze del re colla giunta di
quattro o cinque mila Inglesi; e lo stesso
Arrigo in persona vi si portò per dar
calore alle azioni. Durò per alquanti mesi
il pertinace assedio, ed aveano i Franzesi
già presa la strada coperta, e inoltrati i
lavori sino alle mura, con che si vedea
già vicina all'agonia quella città; quando
l'arciduca Alberto si avvisò di recarle
soccorso. A quella volta dunque s'inviò
con diciotto mila fanti, mille e cinquecento
uomini d'armi ed altrettanti cavalli
leggieri. Il cardinal Bentivoglio fa
ascendere quell'esercito a venti mila fanti
e quattro mila cavalli. Trovossi questa
<span class="pagenum" id="Page_867">[867]</span>
armata nel dì 15 di settembre alla
vista d'Amiens. Comunemente fu creduto
che s'egli animosamente assaliva
lo sparso campo franzese, non solamente
potea soccorrere la città, ma anche mettere
in rotta gli assedianti. Non ebbe
tanto coraggio. Probabilmente la presenza
d'un re sì valoroso, che tosto si
mostrò pronto a ricevere i nemici, gli
fece prendere la risoluzion di ritirarsi:
il che eseguì con molti disagi e pericoli,
perchè inseguito dai Franzesi. Laonde fu
poi detto ch'egli, venuto come generale,
era tornato come prete. Con patti dunque
di tutto onore poco stettero gli Spagnuoli
a rendere Amiens al re Arrigo
nel dì 25 di settembre. Questo infelice
impegno dell'arciduca cardinale lasciò
intanto esposta la Fiandra agl'insulti degli
Olandesi. Sicchè potè in quel tempo
il conte Maurizio occupar varii luoghi,
come Rembergh, Murs, Grol, Oldensel e
Linghen, non senza aspre querele dei
fiamminghi cattolici, che miravano negletti
i loro interessi per attendere a quei
della Francia. Gran guerra fu parimente
in quest'anno tra i Franzesi e <i>Carlo
Emmanuele duca</i> di Savoia, a cui la morte
rapì nel dì 6 di novembre l'<i>infanta
Caterina</i> sua moglie, figlia del <i>re Filippo
II</i>, principessa non men feconda di
virtù che di prole. Fu preso dal general
franzese Lesdiguieres San Giovanni di
Morienna. Il duca anch'egli acquistò degli
altri luoghi, e seguirono alcuni combattimenti
con varia fortuna, de' quali
non importa qui il farne menzione.
</p>

<p>
All'anno presente appartiene la tragedia
di Ferrara, ch'io leggermente toccherò,
dopo averne abbastanza trattato
nelle Antichità Estensi. Intorno ad essa
può anche il lettore consultar la Storia
stampata di Ferrara di Agostino Faustini,
quella di Andrea Morosino e Cesare
Campana, storico giudizioso e non parziale,
il quale, quantunque non sapesse
tutto, pure si mostrò sufficientemente
informato di questo affare, al contrario
di altri, che senza esame ne scrissero,
<span class="pagenum" id="Page_868">[868]</span>
ed anche offesero la verità in parlando
delle qualità personali di <i>don Cesare di
Este</i>, principale attore d'essa tragedia.
Mancò di vita nel dì 27 d'ottobre <i>Alfonso
II duca</i> di Ferrara, Modena, Reggio,
ec. E giacchè non lasciò prole sua,
avea poco dianzi dichiarato suo successore
ed erede il suddetto <i>don Cesare</i> suo
cugino, nato da <i>don Alfonso</i> figlio di <i>Alfonso
I duca</i> di Ferrara, e da <i>Giulia della
Rovere</i> figlia di <i>Francesco Maria duca di
Urbino</i>. Pretesero i camerali romani che
questo don Alfonso, procreato da Alfonso
I duca di Ferrara e da Laura Eustochia,
non fosse legittimato per susseguente
matrimonio dal padre prima di morire.
Le ragioni addotte nelle suddette
Antichità Estensi per provare essa legittimazione,
tali sono, che in qualsivoglia
tribunal imparziale otterranno vittoria.
Ma che sia giunto uno scritto in questi
ultimi tempi colle pubbliche stampe, e in
Roma stessa, a pubblicare che esso <i>don
Alfonso</i> fu <i>spurio</i>, quando niuno mai dei
camerali romani ha ciò preteso; e ne è
evidente la falsità per essere nato esso
principe da padre libero e madre libera,
e tanti anni dopo la morte di Lugrezia
Borgia moglie del suddetto duca Alfonso
I; questa è un'insoffribil insolenza.
A me non conviene dirne di più. Secondo
l'antico costume, fu nello stesso giorno
eletto e proclamato duca esso don
Cesare dai magistrati di Ferrara, e nel
dì 29 susseguente con gran solennità ed
universale applauso ricevette nel duomo
lo scettro e la corona ducale. Spedì tosto
il novello duca il conte Girolamo Giglioli
al sommo pontefice, ed altri cavalieri
alle diverse corti de' principi, per
dar loro parte dell'elezione sua. Ma appena
intesasi in Roma la morte di Alfonso,
e l'esaltazione d'esso duca Cesare,
che pretendendo que' camerali devoluto
il ducato di Ferrara <i>ob lineam finitam,
seu ob alias causas</i>, papa <i>Clemente
VIII</i> pubblicò un terribil monitorio contra
d'esso don Cesare, assegnandogli il
termine di soli quindici giorni a dedurre
<span class="pagenum" id="Page_869">[869]</span>
le sue ragioni in Roma. Arrivato colà il
Giglioli, per quanto supplicasse per ottener
proroghe, per impetrar arbitri, e
perchè in amichevol congresso si conoscesse
la giustizia, stante il pretendersi
dal duca Cesare di essere chiamato al
dominio di Ferrara dalle bolle di papa
Alessandro VI, quand'anche suo padre
fosse stato illegittimo; ma molto più
competere a lui questo diritto, da che
costava essere il suo genitore stato legittimato
per susseguente matrimonio da
Alfonso I duca con Laura Eustochia di
lui madre, e si trattava non di feudo
proprio, ma di un vicariato perpetuo:
furono gittate le preghiere al vento.
Sempre insistè il papa che don Cesare
rilasciasse il possesso di Ferrara, e poi
adducesse quante ragioni volesse e sapesse,
che sarebbono ascoltate. Troppa
ripugnanza sentiva il duca Cesare a questo
partito, rappresentandogli il suo consiglio
che in materia spezialmente di Stati
il possesso in mano dei più forti si
può chiamare un <i>requiem</i> alle ragioni e
al petitorio.
</p>

<p>
Fu anche consigliato il duca Cesare
da Roma stessa di non sottoporsi a giudizio
formale del tribunale romano, perchè
le ragioni sue in quel bollore non sarebbono
considerate, e ne uscirebbe sentenza
a lui pregiudiziale, quasichè con
giusto esame si fosse conosciuto aver
egli torto. Scrive nondimeno Andrea Morosino,
che il pontefice si era indotto a
far esaminar le ragioni dell'Estense amichevolmente,
con deputar anche per questo
quattro cardinali; ma che il cardinale
Alessandrino (chiamato dipoi da lì a tre
mesi all'altra vita) si scaldò sì forte contra
di questo, che pur era atto di giustizia,
che il fece desistere, e lo spinse a precipitar
la sentenza. Avea intanto esso
pontefice ordinata in fretta la leva di circa
venticinque mila fanti e di qualche migliaio
di cavalli, mettendoli tosto in marcia
alla volta di Ferrara, per precludere
ogni adito al duca Cesare di muovere in
aiuto suo alcuna delle potenze cristiane,
<span class="pagenum" id="Page_870">[870]</span>
e di accrescere con truppe forestiere le
proprie. Avea in oltre richiamato dall'Ungheria
il nipote Gian-Francesco con tutte
le sue truppe, premendogli più questo
affare che la guerra co' Turchi. Furono
anche spinti emissarii in Ferrara, che con
ingorde promesse ispirassero a quel popolo,
sì fedele in tutti i tempi alla casa di
Este, la ribellione al nuovo principe loro.
Quindi nel dì 23 di dicembre venne fulminata
in Roma un'orrida bolla o sentenza
contra di esso duca Cesare, e di
chiunque a lui porgesse aiuto, specificando
anche l'imperadore, ed ogni re e principe
cristiano. Non avea già lasciato il
duca di far quell'armamento che competeva
alle sue poche forze, per opporsi in
qualche maniera al torrente dell'armi,
che sempre più se gli appressava. Ma in
fine non sussisteva che il duca Alfonso
gli avesse lasciati que' tesori che la fama
decantava, e n'era ben consapevole la
corte di Roma; e dall'altro canto per la
riverenza al pontefice niuno de' principi
di questi tempi osò di alzare un dito in
favore di lui, contentandosi eglino solamente
di adoperare inefficaci esortazioni
e preghiere al papa, affinchè senza impegno
d'armi si esaminasse quella controversia.
Ma quello che maggiormente atterrì
l'Estense, principe allevato solo nella
pietà e nell'arti di pace, fu essergli
stato rappresentato (se con vero o falso
fondamento nol so) che non era sicura
la di lui vita in Ferrara, per le trame che
si andava ordendo contra di lui. Il perchè,
essendo oramai giunto a Faenza il
<i>cardinal Pietro Aldobrandino</i> nipote del
papa con titolo di legato e generale dell'armata
pontificia, la qual già s'era raunata
in quelle parti, il duca Cesare cominciò
ad inclinare alla concordia: e tanto
più perchè venivano anche minacciati gli
Stati imperiali della casa d'Este, e s'era
trovato Marco Pio signore di Sassuolo e
di molti altri feudi nel Modenese, che, dimentico
del suo dovere come vassallo,
teneva mano ad un tradimento. Lasciossi
pertanto esso duca indurre a scegliere
<span class="pagenum" id="Page_871">[871]</span>
per paciera <i>donna Lugrezia d'Este</i> duchessa
d'Urbino, ancorchè sapesse che
quella principessa non avesse buon cuore
per lui a cagion di disgusti passati fra don
Alfonso suo padre e lei. Portossi dunque
a Faenza la duchessa per trattare d'accordo
nel dì 28 di dicembre, dove fu accolta
dal cardinal legato con tutta gioia
e con ogni dimostrazion di onore. La
istruzione sua consisteva in dover procurare
che si mettesse Ferrara in mano di
qualche principe confidente, sino a ragion
conosciuta. Come poi passasse questa faccenda
ne è riserbata all'anno seguente
la notizia.
</p>

<hr />
</div>

<div class="chapter">
<h2 class="hidden" id="MDXCVIII">MDXCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCVIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Clemente VIII</span> papa 7.</td>
  </tr>
  <tr>
    <td><span class="smcap">Rodolfo II</span> imperadore 23.</td>
  </tr>
</table>

<p>
Ita <i>Lugrezia d'Este duchessa</i> d'Urbino
a Faenza, trovò nel <i>cardinale legato
Aldobrandino</i> chi potea e volea dar la
legge, e stette sempre saldo in esigere il
<i>possesso</i> di Ferrara in mano del papa,
pronto nel resto a compartir grazie e favori.
Convenne accomodarsi alla forza,
che avrebbe potuto ottener ciò che si fosse
negato coll'ostinazione. Seguì dunque
la concordia nel dì 13 di gennaio, consistente
in quindici articoli, ne' quali il
punto principale fu, che don Cesare <i>rilasciasse
il possesso del ducato di Ferrara
con tutte le sue pertinenze, e il possesso di
Cento e della Pieve, e dei luoghi di Romagna</i>;
e che tutti gli <i>allodiali</i> di qualsivoglia
sorte lasciati dal duca Alfonso restassero
ad esso don Cesare con tutti i
privilegii, immunità e libertà che godeva
esso duca. Sicchè restarono in questo
naufragio agli Estensi almen salve le ragioni
loro sopra il ducato di Ferrara, le
quali esposte in varii manifesti o libri, e
massimamente nella parte seconda delle
Antichità Estensi, furono ben dipoi promosse
nell'anno 1643 da Francesco I duca
di Modena, od anche si ventilarono in
Roma, nel 1710, fra i ministri della <i>santa
Sede</i> e quei dell'<i>imperador Giuseppe</i>, e di
<span class="pagenum" id="Page_872">[872]</span>
<i>Rinaldo duca di Modena</i>; ma con restar
tuttavia pendente la lite, e senza che cessi
la speranza, che quando Iddio preservi
l'antichissima e nobilissima casa d'Este
da quelle cattive influenze a cui sono state
sottoposte tante altre di principi, e specialmente
in Italia, abbia da venire un
pontefice superiore ad ogni basso affetto
che faccia più giustizia agli Estensi; giacchè
in fine da quell'acquisto poca utilità
è provenuta alla camera apostolica, ed
ha solamente servito a cagionare in certa
maniera la rovina di Ferrara. Questi
moderati riflessi non si poterono ottener
nè sperare dalla camera apostolica ai
tempi del duca Cesare, dacchè si vide che
essi camerali presero anche con gente armata
il possesso della città di Comacchio,
che pur non era dipendenza di Ferrara,
e che gli Estensi godevano in vigor d'investiture
imperiali fin dall'anno 1354,
continuate poi sino al dì d'oggi: del che
fece gravi richiami, ma indarno, il regnante
<i>Augusto Rodolfo</i>. Presero ancora
la città ossia terra d'Argenta, che pur
dovea ricader alla chiesa di Ravenna, e
Cento e la Pieve, che aveano da tornare
alla chiesa di Bologna. Anzi giunsero essi
camerali fino ad intimar monitorii alla
repubblica di Venezia, pretendendo da
essa anche il Polesine di Rovigo. Abbandonata
dunque Ferrara, don Cesare contento
da lì innanzi del titolo di duca di
Modena, Reggio, ec., colla duchessa <i>Virginia
de Medici</i> sua moglie, figlia di <i>Cosimo
I</i> gran duca di Toscana, e co' figli,
si ritirò a Modena, città, che per la residenza
della corte profittò delle disavventure
del principe suo. Entrò nel dì seguente
il cardinale Aldobrandino con gran
pompa in Ferrara, in cui poscia per benemerito
di sì felice impresa fu dichiarato
legato. In Roma si fecero di grandi feste
per questo; e il <i>pontefice Clemente</i>, voglioso
di vedere co' proprii occhi il fatto
acquisto, cominciò a prepararsi per venire
a Ferrara: risoluzione poco appresso
eseguita.
</p>

<p>
Nel dì 12 d'aprile si mosse da Roma
<span class="pagenum" id="Page_873">[873]</span>
esso papa, accolto con sommo onore per
dovunque passò, e massimamente dal
duca d'Urbino, e in Rimini si portò a
baciargli i piedi Cesare duca di Modena
con <i>don Alessandro</i> suo fratello, a cui fu
poscia conferita la sacra porpora nella
promozione d'insigni personaggi fatta da
esso pontefice a dì 3 di marzo del seguente
anno e non già del presente, come
per errore di stampa si legge presso
l'Oldoino. Solennissima fu l'entrata del
santo padre in Ferrara, nel dì 8 di
maggio, per la magnificenza della sua
corte e degli addobbi fatti da quel popolo;
ma che nella notte del dì seguente restò
funestata dall'incendio della torre
Marchesana, cagionato da una girandola,
che costò la vita a molti Ferraresi accorsi
per estinguerlo. Portaronsi colà per
tributare i loro ossequii al pontefice <i>Vincenzo
duca</i> di Mantova e <i>Ranuccio</i> duca
di Parma, e fu ammirata la grandiosità
del loro accompagnamento, e spezialmente
quello dell'ultimo. Dopo di che si applicò
Clemente a regolare il governo di
quella città. Quivi si fermò alcuni mesi,
probabilmente per avere il contento di
accogliere l'<i>arciduchessa Margherita</i> di
Austria figlia dell'<i>arciduca Carlo</i>, che veniva
di Germania accompagnata dall'<i>arciduchessa</i>
sua madre con corteggio di
circa sette mila persone. Essendo ella destinata
in moglie a <i>Filippo III</i>, poco prima,
per la morte di <i>Filippo II</i> suo padre,
divenuto monarca delle Spagne, era già
seguito concerto che il matrimonio si facesse
alla presenza del medesimo santo
padre. In così illustre brigata si trovava
anche l'<i>arciduca Alberto</i>, da noi veduto
poco fa governator della Fiandra, il quale,
avendo già deposta la porpora cardinalizia,
dovea sposare l'<i>infanta Isabella</i> figlia
del suddetto re Filippo II colla dote della
Fiandra ossia dei Paesi Bassi. I mandati
per l'esecuzion di questi matrimonii erano
portati dal duca di Sessa ambasciatore
del re Cattolico. Pertanto nel dì 13 di
novembre con incontro sommamente
magnifico entrarono questi principi in
<span class="pagenum" id="Page_874">[874]</span>
Ferrara, e per le strade superbamente ornate
giunsero a' piedi del pontefice, che
assiso sul trono li aspettava nella gran
sala del castello. Poscia nel dì 15 d'esso
mese si fece dalla santità sua la solenne
funzione dei due matrimonii. Nel dì 18
seguì la partenza della regina e di quella
gran comitiva, che tutta passò a Mantova,
dove da quel duca furono loro dati sì
sontuosi divertimenti che riempierono di
maraviglia lo sterminato concorso degli
spettatori. In Milano ad inchinar essa regina
comparve <i>Carlo Emmanuele duca</i> di
Savoia. Perchè era passata la stagione
propria a far viaggio per mare, convenne
che questi principi si fermassero in Milano
sino al febbraio dell'anno seguente.
</p>

<p>
Anche il pontefice Clemente, dopo
aver lasciato ordine che si fabbricasse
una cittadella in Ferrara, a cui si diede
principio nell'anno seguente collo sterminio
di migliaia di case, chiese e palazzi,
e con incredibili lamenti di quel popolo,
nel dì 26 di novembre s'inviò alla
volta di Roma, dove pervenuto nel dì 20
di dicembre, per mezzo i sonori viva,
apparati ed archi trionfali, e fra l'indicibil
festa del popolo romano, andò a
prendere riposo. Ma tre giorni appresso
eccoti convertirsi tanta allegrezza in un
comune dolore per una cotanto fiera ed
orribil inondazione del Tevere, simile a
cui non v'era memoria che fosse succeduta
in addietro, avendo superata quella
che nell'anno 1530 accadde sotto Clemente
VII: flagelli per altro simili, perchè
succeduti il primo dappoichè Clemente
VII era tutto gioioso per aver
sottomessa Firenze alla sua casa; e il
secondo dopo tanto giubilo di Clemente
VIII per aver tolta Ferrara agli Estensi.
Spettacolo al maggior segno lagrimevole
fu il diroccamento di tante
case per la gran furia dell'onde, con
avervi perduta la vita più di mille e cinquecento
persone. Non si potè raccogliere
il numero de' tanti cavalli o muli
che restarono affogati nella città, e dei
bestiami che perirono nella campagna,
<span class="pagenum" id="Page_875">[875]</span>
essendosi steso l'orgoglioso fiume per
più miglia ne' contorni. Infiniti mobili,
viveri e merci, colti ne' bassi piani delle
case, fondachi e botteghe, o furono condotti
via, o si guastarono. Tutto era lutto
e tutto pianto e spavento. Il <i>pontefice
Clemente</i>, che, per attestato del Vettorelli
nella di lui Vita, riconobbe in questo
flagello l'ira di Dio irritata pei peccati
d'allora, non mancò a dovere alcuno di
buon padre per soccorrere in sì terribil
calamità il suo popolo, e d'impiegar
grandi somme di danaro in limosine, e
in provveder anche dipoi per molto
tempo di pane i poveri rimasti privi di
ogni sostanza.
</p>

<p>
Fra le altre allegrezze che provò in
quest'anno esso pontefice, singolare certamente
fu quella dell'avviso recatogli
in Ferrara della pace conchiusa fra i re
di Francia e di Spagna nel dì 2 di maggio
del presente anno in Vervino, giacchè
le di lui premure e i ministri suoi
cotanto aveano contribuito a questo gran
bene della cristianità. Vi si adoperarono
infatti con tutto vigore il <i>cardinale Alessandro
de Medici</i> legato apostolico, e frate
Bonaventura Calatagirone generale dei
francescani, uomo manieroso, anch'esso
a questo fine inviato in Francia dal papa.
Quantunque ogni dì andassero di bene
in meglio gl'interessi del <i>re Arrigo IV</i>,
ed egli ricuperasse in quest'anno quasi
tutta la Bretagna, con accettar la sommessione
del <i>duca di Mercurio</i>, tuttavia,
trovando egli oramai esausto il regno per
le tante passate guerre, e sè stesso bisognoso
di prendere fiato, si fece conoscere
inclinato alla pace, purchè dagli Spagnuoli
venisse a lui restituito qualsivoglia
luogo da essi occupato in Francia.
Molto più v'era portato il <i>re Filippo II</i>,
perchè non può dirsi in che miserabile
stato fosse ridotta la Spagna, poco per
altro feconda di gente, per le tante leve
di milizie ivi fatte a fin di sostenere le sì
lunghe guerre co gl'Inglesi, Olandesi
e Franzesi, oltre al dover provvedere di
tante soldatesche le sue flotte per difenderle
<span class="pagenum" id="Page_876">[876]</span>
da' corsari inglesi, ed oltre a quei
tanti Spagnuoli che passavano a cercar
loro fortuna alle Indie Occidentali. Queste
si sa, che se arricchivano la Spagna
co' lor tesori, l'impoverivano poi di abitatori,
e quegli stessi tesori andavano a
perdersi fuori del regno nelle guerre
lontane. In questi tempi ancora la carestia
e la peste non poco infestavano
varie provincie d'esso regno. Quel che
è più, giunto il re all'età di sessantun
anni, cominciò a declinare il vigor del
suo corpo, con ricordargli vivamente ciò
che tutti dobbiamo alla mortalità. Però
fu stabilita la pace, tenuta nondimeno
per poco onorevole al re Cattolico, i cui
capitoli si leggono in varii libri e nelle
raccolte dei trattati pubblici. Non si può
esprimere il giubilo che per questo felice
accordo si sparse per tutti i regni e principati
cattolici. Il solo duca di Savoia
Cario Emmanuele quegli fu che n'ebbe
a sospirare, avendo egli provata quella
disavventura a cui sovente sono esposti
i principi minori che si collegano coi
maggiori, cioè di restar eglino, se non
anche sacrificati, almeno con un pugno
di mosche ne' trattati di pace. Fu ben
egli compreso in quella pace, ma l'articolo
del marchesato di Saluzzo, che tanto
a lui premeva, restò indeciso, con esserne
stata rimessa al papa come arbitro
la decisione: il che tutti i saggi politici
ben riconobbero essere un fermento di
nuova guerra. Pure non potè esentarsi
il duca dal sottoscrivere la pace tal quale
era, sperando che i suoi maneggi e la
prudenza del pontefice troverebbono proporzionati
rimedii a questa piaga rimasta
aperta. Trovavansi intanto i suoi Stati
di là e di qua dai monti afflitti dalla peste.
</p>

<p>
Andarono dipoi crescendo gl'incomodi
della sanità del re Cattolico, per
cagion de' quali avea già rinunziato il
governo degli Stati al principe <i>don Filippo</i>
suo figlio. Si aggiunse anche una lenta
febbre, di modo che scorgendo appressarsi
il fine de' suoi giorni, si fece portare
all'Escuriale, mirabil palazzo, monistero
<span class="pagenum" id="Page_877">[877]</span>
e chiesa, ch'egli con ispesa almeno
di due milioni d'oro avea fabbricato.
Giunto colà nel dì 2 di luglio, fu
preso da una schifosa e penosa malattia,
essendosi inverminite le sue ulcere, ma
ch'egli con eroica imperturbabilità sofferì
fino all'ultimo fiato. Ora, dopo aver lasciati
nobilissimi avvertimenti al figlio, e
passati que' giorni di tribulazione in continui
esercizii di pietà, spirò finalmente
l'anima nel dì 15 di settembre. La gloriosa
memoria di questo monarca, il
quale per l'union del Portogallo, fu allora
considerato il maggiore o certamente
uno de' maggiori dell'universo,
tanta era l'estensione de' suoi dominii
in tutte le quattro parti della terra, non
ha bisogno che io mi fermi a rammentare
il suo impareggiabil senno, la somma
sua religione, la fermezza dell'animo, e
tante altre sue lodevoli doti e virtù che
in lui si univano, perchè negli elogi
suoi si sono impiegate le penne di tutti
gli scrittori cattolici. A lui succedette
<i>Filippo III</i> suo figlio, principe inferiore
di mente al padre, ma da preferirsi a lui
nell'amore della pace, cioè di un gran
bene de' poveri popoli, siccome all'incontro
male grande suol essere la guerra
desolatrice de' proprii e degli altrui paesi.
Considerabil fu nel presente anno in
Ungheria il riacquisto fatto dall'armi
imperiali nel dì 29 di marzo dell'importante
fortezza di Giavarino. Perchè i
Turchi credeano inespugnabil quella piazza,
non si metteano gran cura in custodirla.
Informato della lor trascuratezza
Adolfo barone di Swarzemberg, luogotenente
in Ungheria dell'<i>arciduca Massimiliano</i>,
con quattro mila soldati comparve
colà di buon mattino, e con tal
felicità condusse l'affare che sorprese la
porta ed entrò. Gran conflitto seguì con
quel presidio, che costò la vita a circa
mille e settecento Musulmani e a cinquecento
cristiani, restando in fine i cesarei
padroni della terra e del castello.
Dopo sì rilevante acquisto s'impadronirono
essi anche di San Martino, Tatta,
<span class="pagenum" id="Page_878">[878]</span>
Vesprino e di altri luoghi. Poscia nel
dì 9 di ottobre presero per assalto la
città bassa di Buda, ma senza poter forzare
il castello; per la cui resistenza, e
per la voce di grosso esercito di Turchi
ch'era in marcia, uopo fu di abbandonare
la stessa città. Restò intanto assediato
da' Turchi Varadino, ma sì ostinata
fu la difesa de' cristiani, che furono infine
coloro obbligati a levare il campo.
Prese in quest'anno l'<i>arciduca Alberto</i>
il possesso della Fiandra, conceduta in
dote dal re Filippo II all'<i>infanta Isabella</i>
sua figlia; moglie di lui, e in varii luoghi
d'Italia furono celebrate solenni esequie
d'esso defunto re Filippo. Non poca apprensione
diede il bassà Sinan Cicala
alla Sicilia, lasciandosi vedere con una
potente flotta verso Messina; ma andò
a risolversi tutto lo spavento in aver
solamente desiderato quel famoso corsaro,
di nazion Calabrese, di veder sua
madre tuttavia vivente: la qual grazia
gli fu accordata dal vicerè con tutta cortesia,
ma con aver voluto per ostaggio
il di lui figlio, affinchè fosse restituita
la donna.
</p>

<hr />
</div>

<div class="chapter">
<h2 class="hidden" id="MDXCIX">MDXCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDXCIX</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Clemente VIII</span> papa 8.</td>
  </tr>
  <tr>
    <td><span class="smcap">Rodolfo II</span> imperadore 24.</td>
  </tr>
</table>

<p>
Nel dì 3 di marzo il <i>pontefice Clemente</i>
fece la promozione di alcuni cardinali,
tutti personaggi di gran merito,
fra i quali spezialmente si distinsero <i>Roberto
Bellarmino</i> della compagnia di Gesù,
da Monte Pulciano, <i>Arnaldo d'Ossat</i>
Franzese, e <i>Silvio Antoniano</i> Romano. E
perciocchè nell'anno seguente si avea
da celebrare il giubileo, nel dì 19 di
maggio ne intimò a tutti i fedeli la futura
solennità. Non potè poi nella vigilia del
santo Natale, per ragion della podagra,
aprire la porta santa; ma soddisfece a
questa cerimonia nell'ultimo giorno dell'anno.
Dopo essersi trattenuta in Milano
per tutto il verno la nuova regina
di Spagna <i>Margherita</i> coll'<i>arciduchessa</i>
<span class="pagenum" id="Page_879">[879]</span>
sua madre e coll'<i>arciduca Alberto</i>, per
aspettar tempo propizio alla navigazione,
finalmente nel febbraio s'inviò alla volta
di Genova. Sommamente magnifici e riguardevoli
furono gli apparati coi quali
fu ivi accolta da quella repubblica. Quarantadue
galee, comandate dal <i>principe
Doria</i>, erano pronte per condurre in
Ispagna la maestà sua con tutta la sua
gran corte. Essendone seguito l'imbarco
nel dì 18 d'esso mese, arrivò poi, benchè
non senza grave contrarietà di venti,
ai lidi di Valenza, nella qual città s'era
portato il <i>re Filippo III</i> suo consorte.
Seguì nel dì 18 di aprile la solenne entrata
d'essa regina in quella città colla
magnificenza convenevole a que' monarchi.
Finite le feste, l'arciduca Alberto e
l'<i>infanta Isabella</i> sua moglie e l'arciduchessa
nel dì 7 di giugno si rimbarcarono,
e pervennero nel dì 18 a Genova.
Indi passarono a Milano, dove
con sontuosità di nuove feste fu solennizzato
il loro arrivo. Ad onorar questi
principi colà comparvero gli ambasciatori
de' principi d'Italia, e papa Clemente
vi spedì con titolo di legato il <i>cardinale
Francesco di Dietrichsteim</i>. Doveva egli,
secondo le istruzioni romane, essere ricevuto
sotto il baldacchino nell'entrare
in Milano; ma vi si trovarono delle difficoltà
che non si poterono superare, essendochè
il contestabile governatore di
quello Stato avea ricevuto ordine dal re
di non compartire un sì fatto onore all'arciduca
Alberto; e dovendo esso cardinale
essere incontrato da esso arciduca,
questi perciò sarebbe restato fuori del
baldacchino; oltre all'allegarsi ancora
che negli Stati di Spagna al solo re e
alla regina era riserbata cotale onorificenza.
Il cardinale, giacchè era imminente
la partenza di quei principi, non
volle per questo desistere dalla sua funzione:
del che poi la corte di Roma
mostrò non lieve disgusto di lui.
</p>

<p>
Arrivò dopo molto tempo in Fiandra,
esso arciduca coll'infanta, ricevuto con
giubilo universale da que' popoli lieti di
<span class="pagenum" id="Page_880">[880]</span>
aver ora principe proprio e presente
con isperanza che dopo gl'infiniti passati
travagli avessero una volta a migliorare
i loro interessi. Gareggiarono insieme
quelle città nella magnificenza delle feste
pel suo ricevimento. L'<i>arciduca Andrea
cardinale</i>, rinunziato il governo di essa
Fiandra, se ne andò in pellegrinaggio, e
nell'anno seguente in Roma terminò i
suoi giorni. Ora il novello principe della
Fiandra Alberto non perdè tempo a troncare
il corso ad una guerra mossa da
alcuni principi della Germania per cagion
degli Spagnuoli che aveano non solamente
preso quartiere d'inverno nel paese
di Cleves, ma ancora occupati alquanti
luoghi di quella contrada. Sicchè altri
nemici non ebbe egli da lì innanzi che
gli Olandesi. In Ungheria continuò la
guerra coi Turchi, e ne riportarono molti
vantaggi l'armi cristiane. Diedero gli
Ungheri una rotta ad un bassà che con
tre mila de' suoi andava a rinforzare il
presidio di Buda, riportandone grosso
bottino, danari, gioie e cavalli. Tentò
anche il conte di Swarzembergh la stessa
città di Buda. Essendogli convenuto ritirarsi,
il bassà di quella città uscì fuori
per andare incontro ad un gran convoglio
di munizioni da bocca e da guerra
che veniva a trovarlo; ma caduto in
una imboscata d'Aiduchi, restò prigione,
e sconfitta la sua truppa, siccome ancor
quella del bassà di Bossina, accorsa in
aiuto dell'altra. Riuscì parimente al conte
suddetto d'impadronirsi della città di
Alba Regale; ma ritrovata troppa resistenza
nella guernigion del castello, diede
il sacco ad essa città, e poi la consegnò
alle fiamme. Di maggior conseguenza fu
un altro fatto. S'intese che un grosso
numero di barche turchesche, cariche di
vettovaglie, artiglierie e munizioni da
guerra, era pel Danubio indirizzato alla
armata d'Ibraim bassà. Circa mille e secento
imperiali, spediti all'improvviso,
trovarono quella flotta al lido; e dopo
aver tagliata a pezzi la maggior parte
della scorta, tal bottino ne riportarono,
<span class="pagenum" id="Page_881">[881]</span>
che la fama, verisimilmente poco in ciò
veritiera, lo fece ascendere ad un milione
di ducati d'oro. Affondata parte di quelle
barche, tutti allegri se ne tornarono i
cristiani al loro campo, con aver anche
dipoi data una percossa ai nemici sotto
di Agria: azioni tutte che sconcertarono
affatto ogni disegno de' Turchi nell'anno
presente. Non provarono già egual felicità
cinque galee del gran duca di Toscana,
le quali, comandate da Virginio
Orsino, corseggiavano nei mari di levante.
Arrivate queste una notte all'isola
di Chio o Scio, sbarcarono trecento uomini,
i quali valorosamente assalirono
quella città. Tal fu lo spavento degli abitanti,
che, tutto abbandonato, si rifugiarono
al monte, sull'opinione che un nuvolo
di cristiani fosse venuto a visitarli.
Ma, fatto giorno scorgendo che si trattava
di sole poche galee, con gran furia scesero
contra gli occupatori della città,
de' quali, perchè a cagion del mare burrascoso
stentarono a rimbarcarsi, tra uccisi
e prigioni ve ne restarono più di
cento col loro colonnello.
</p>

<p>
Grande strepito fece nell'anno presente
in Roma e per tutta l'Italia un
raro caso di ribalderia e insieme di giustizia.
Abbondava Francesco Cenci nobile
romano di ricchezze, perchè avea
ereditato dal padre ottanta mila scudi
di rendita annuale; ma più abbondava
d'iniquità. Il minor vizio suo era quello
di ogni più sozza e nefanda libidine; il
maggiore quello di essere privo affatto
di religione. Dal primo suo matrimonio
ricavò cinque figli maschi e due femmine;
niuno dal secondo. L'inumanità da lui
usata coi primi fu indicibile; non men
bestiale trattamento ne provarono le figlie.
Avendo la maggiore di esse fatto
ricorso con memoriale al papa, si levò
d'impaccio, perchè fu forzato il padre a
maritarla. Restò Beatrice la minore in
casa, e fatta grande e bella, soggiacque
alle disordinate voglie di chi l'avea procreata,
giacchè le fece egli credere non
peccaminoso un atto di tanta iniquità.
<span class="pagenum" id="Page_882">[882]</span>
Non si vergognava il perverso uomo di
abusarsi della figlia sugli occhi della
stessa sua moglie, matrigna di lei. Dacchè
la fanciulla, avvertita della brutalità
del padre, cominciò a ripugnare, si passò
ad esigere colle battiture ciò che cogli
inganni sulle prime si era ottenuto. A sì
miserabil vita dunque non potendo reggere
la figlia, dappoichè ebbe significato
ai parenti i mali trattamenti del padre,
senza ricavarne profitto, animata dallo
esempio della sorella, mandò un ben
composto memoriale al papa a nome
ancor della matrigna. Fosse questo o non
fosse presentato, certo è che non ebbe
effetto, e nè pur fu ritrovato nella segreteria
allorchè venne il bisogno. Intanto,
ciò penetrato dal padre, cagion fu che
si aumentasse la sua crudeltà contro la
moglie e la figlia, sino a ritenerle chiuse
in alcune camere sotto chiave. Portate
allora queste dalla disperazione, congiurarono
la morte di lui. Non riuscì difficile
ad esse il trarre nel medesimo sentimento
Giacomo il maggiore de' figli, che
avea già moglie e figliuoli, perchè anche
egli troppo si trovava tiranneggiato dal
padre. Pertanto fu da due sicarii nella
propria casa l'addormentato vecchio ucciso
una notte, e congegnato sì fattamente
il di lui cadavero in un ortaglio, che
parve accidentale la di lui caduta e morte.
Ma non permise Iddio che si vantasse
di tanta felicità l'enorme delitto del parricidio.
Scoperti e presi i rei, cederono
alla forza dei tormenti; ed avendo il pontefice
Clemente letto tutto il processo,
tosto comandò che fossero strascinati a
coda di cavallo. E perciocchè si mossero
i principali avvocati di Roma in difesa
dei rei, il papa alto alla mano negò loro
di ascoltarli. Riuscì nulladimeno al celebre
Farinaccio d'ottenere udienza, e in un
colloquio di quattro ore tanto seppe dire
delle scelleraggini dell'ucciso, e degl'insoffribili
torti fatti ai figliuoli, non per
levare la colpa loro, ma per isminuire la
pena, che il santo padre si calmò non
poco, e fermò il corso della giustizia. Già
<span class="pagenum" id="Page_883">[883]</span>
si sperava che fosse almeno in salvo la
vita dei delinquenti, quando succedette
in altra casa nobile un matricidio, per
cui esacerbato il papa, ordinò che quanto
prima si eseguisse la sentenza di morte
contra di loro. Nel dì 11 di settembre
del presente anno nella piazza di
Ponte sopra eminente palco furono condotte
le due donne con Giacomo e Bernardo
fratelli. All'ultimo di essi, perchè
di età di quindici anni, e perchè dichiarato
non complice dal fratello prima di
morire, fu salvata la vita, e restituita dipoi
la libertà. Ebbero le donne reciso il
capo; Giacomo a colpi di mazza restò
conquiso. Tal compatimento svegliò in
cuore di tutti gli astanti questo sì tragico
spettacolo col riandare l'iniquità del
padre, cagione di tanto disordine, e massimamente
in considerare l'età, la bellezza
e lo straordinario coraggio della
giovinetta Beatrice, allorchè salì sul palco
e si accomodò alla mannaia, che più
e più persone caddero tramortite. Altre
non poche rimasero per l'immensa folla
del popolo soffocate, o stritolate o malconce
dalle indiscrete carrozze. Corse
la relazione di quest'orrido avvenimento
per tutta l'Italia, e fu accolta con differenti
giudizii. Ne lasciò anche il Farinaccio
autentica memoria nella qu. CXX,
n. 172, <i>de homicidio</i>, e nel lib. I, cons.
LXVI dove scrive, che se si fosse potuto
provare la violenza inferita da Francesco
alla figlia, questa non si potea condannare
alla morte, perchè cessa di essere
padre chi si lascia trasportare a tanta
brutalità. Ma come poter concludentemente
provare atti tali, mancanti ordinariamente
affatto di testimonii? Confessa
nondimeno il Farinaccio che comunemente
si tenea per verissima quell'infame
azione del padre. E se fosse
stata fatta giustizia di lui, allorchè per
tre volte fu messo in prigione a cagion
del vizio nefando, per cui si compose in
ducento mila scudi, non sarebbero incorsi
in così lagrimevol disavventura i
figli suoi.
</p>

<p>
<span class="pagenum" id="Page_884">[884]</span>
</p>

<hr />
</div>

<div class="chapter">
<h2 class="hidden" id="MDC">MDC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDC</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Clemente VIII</span> papa 9.</td>
  </tr>
  <tr>
    <td><span class="smcap">Rodolfo II</span> imperadore 25.</td>
  </tr>
</table>

<p>
Celebrossi nel presente anno in Roma
il giubileo, per cui la provvidenza di
<i>papa Clemente</i> avea fatto ogni convenevole
preparamento di vettovaglia e di
alberghi, affinchè nulla mancasse ai pellegrini
divoti, che ben si prevedeva avere
da essere smisurata la copia d'essi.
Tale infatti si provò, essendosi fatto il
conto che presso a poco tre milioni di
persone forestiere in tutto l'anno si portarono
a Roma a partecipar il perdono
e le consuete indulgenze dell'anno santo.
Nel giorno di Pasqua si calcolò che
si trovassero in quella gran città presso
a ducento mila cristiani stranieri di varie
nazioni. Ma laddove ne' primi tempi
che fu istituita questa divozione, Roma
senza molto scomodo raccoglieva le limosine
de' tanti cristiani che concorrevano,
e faceva gran guadagno delle sue
derrate: in questi tempi la carità del romano
pontefice, dei cardinali e di tutto
il popolo romano mirabilmente sfavillò
per le laute limosine fatte agli stessi pellegrini,
e per l'ospitalità e carità loro
usata. Imperciocchè il papa, preparato
un palazzo in Borgo, quivi diede alloggio
e vitto per dieci giorni a qualsivoglia
vescovo, prelato, sacerdote e cherico
che volle quivi albergare; e lo stesso
santo padre sovente si portava a visitarli,
a lavar loro i piedi, e a servirli alla
tavola. Oltre a ciò, dispensò egli in altre
limosine da trecento mila scudi, e fu in
continuo moto per esercitar gli atti della
sua carità e pietà a consolazione di tanti
divoti cristiani. Maravigliose cose fece
l'arciconfraternita della Santissima Trinità,
istituita appunto per le opere di
carità cristiana, perchè nel corso di
quest'anno diede ricetto e vitto per tre
giorni a circa ducentocinquanta mila
pellegrini, e in oltre a ducento quarantotto
compagnie forestiere, ascendenti a
<span class="pagenum" id="Page_885">[885]</span>
cinquanta quattro mila persone. A servire
con umiltà e carità sì esorbitante
copia di gente straniera non mancò mai
tutta la nobiltà romana, sì ecclesiastici
che secolari: il che cagionava non meno
stupore che tenera edificazione a tante
nazioni cristiane colà concorse. A proporzione
poi delle lor forze altrettanto
fecero l'altre arciconfraternite di Roma.
In somma tali e tante furono le opere di
misericordia e pietà esercitate in sì pia
occasione dal papa e da' Romani; tale
l'affluenza e il buon governo dei pellegrini,
fra' quali si contarono anche dei
principi e gran signori incogniti, come il
<i>duca di Baviera</i> e il <i>cardinale Andrea di
Austria</i>, oltre ai <i>duchi di Parma</i> e di <i>Bar</i>,
che un simile giubileo da gran tempo
non s'era veduto, e mai più non si vide
dipoi. Vi concorsero ancora per curiosità
sconosciuti molti eretici, i quali, pieni
di ammirazione per sì grande apparato
di cristiana pietà, e massimamente allo
osservare tanta esemplarità del papa e
dei sacri ministri, o abbracciarono la
fede cattolica, o giunti a' lor paesi distrussero
le calunnie solite a spacciarsi
dai protestanti contro la santa Sede e
contro la religion cattolica. Nè si dee
tacere che avendo le acque, che scendono
dalle colline di Rieti nel lago Velino,
ossia nella fossa Curiana, la proprietà di
pietrificare il fango ed altre materie, si
era venuta stringendo in tal maniera
quella fossa, che restavano inondate le
fertili campagne all'intorno. Papa Clemente
vi applicò il rimedio con far di
nuovo maggiormente slargar essa fossa,
e fabbricarvi anche un ponte: spesa che
ascese a settantacinque mila scudi. Nel
presente anno terminato fu quel lavoro,
come apparisce da una sua medaglia.
</p>

<p>
Da <i>Margherita di Valois regina</i> sua
moglie non avea, nè sperava più successione
<i>Arrigo IV re</i> di Francia. Perciò si
cercarono ragioni, e si trovarono nel precedente
anno per disciogliere il loro sacro
legume, consentendovi la stessa regina,
che confessava d'averlo contratto per
<span class="pagenum" id="Page_886">[886]</span>
forza. Portata la controversia davanti al
papa, dopo un serio esame restò dichiarato
nullo esso matrimonio. Tutta questa
festa era principalmente fatta dal re
per desiderio e con disegno di sposare
in appresso Gabriella d'Etrè cotanto favorita
da esso Arrigo, principe incredibilmente
perduto negli amori delle donne,
che dal volgo veniva creduto ammaliato
da essa. Gli avea la medesima già partoriti
due figli, Cesare ed Alessandro, che
il re si figurava di poter legittimare,
benchè spurii, col susseguente matrimonio.
Ma le umane vicende vi provvidero,
perchè Gabriella vicina al parto nel dì
10 di aprile dell'anno antecedente presa
da una fiera apoplessia terminò i suoi
giorni con infinito dispiacere del re, e
forse non senza dicerie del popolo. Si
rivolse pertanto Arrigo a cercare una più
convenevol moglie, e <i>Ferdinando gran
duca</i> di Toscana seppe prevalersi della
congiuntura per promuovere a quelle
nozze regali <i>Maria de Medici</i>, figlia del
già <i>gran duca Francesco</i> suo fratello.
Condotto a fine questo trattato, nel
dì 5 di ottobre fu sposata in Firenze
questa principessa a nome del re dal signor
di Bellegarde suo ambasciatore,
eseguendo le funzioni della chiesa il <i>cardinal
Pietro Aldobrandino</i> nipote del papa,
colà spedito apposta con titolo di legato.
In magnifici sollazzi si spesero poi i seguenti
giorni, finchè nel dì 13 d'esso
mese la regina accompagnata da <i>Cristina
di Lorena gran duchessa</i> sua zia, da <i>Leonora
duchessa</i> di Mantova, sua sorella
maggiore, da <i>Virginio Orsino duca</i> di
Bracciano, e da una fioritissima corte,
andò ad imbarcarsi a Livorno nelle galee
del papa, di Toscana e di Malta. Approdò
essa a Marsilia nel dì 3 di novembre, e
passata dipoi a Lione quivi aspettò il re,
affaccendato nella guerra col duca di Savoia.
Giunto egli alla stessa città nel dì 9,
la regina ben istruita dal saggio suo zio
gran duca, se gl'inginocchiò davanti. La
sollevò il re con abbracciarla e baciarla;
e perciocchè il cardinale Aldobrandino,
<span class="pagenum" id="Page_887">[887]</span>
a cagion della guerra suddetta, era ito a
Sciambery, fu chiamato colà, ed assistè
alla solennità di quelle nozze che furono
benedette da Dio, con aver la regina da lì
a dieci mesi partorito al re un delfino,
che fu poi <i>Lodovico XIII re</i> di Francia.
</p>

<p>
Abbiano detto insorta guerra fra esso
<i>re Arrigo</i> e <i>Carlo Emmanuele</i> duca di
Savoia. Era stata rimessa nel pontefice
la decisione della controversia sopra il
marchesato di Saluzzo, che già vedemmo
occupato dal duca, ma preteso dal re come
dipendenza del delfinato. Spediti nell'anno
precedente i ministri del re e del
duca a Roma, sfoderò ciascuna delle parti
le ragioni, credendo, giusta il solito, migliori
le sue. Ed era veramente imbrogliato
l'affare per varii atti dei passati
marchesi in favore ora della Savoia ed
ora della Francia. Fu proposto dal papa
che si depositasse in sua mano quel
marchesato; dopo di che egli giudicherebbe.
Perchè spedito al re questo progetto
fu accettato, il duca s'insospettì di essere
preso in mezzo; e perchè lasciò traspirar
questo suo sospetto, il pontefice, non sofferendo
che fosse messa in dubbio la sua
onoratezza, rinunziò al compromesso.
Pensava il duca di poter egli riuscir meglio
in questo affare, trattandone a dirittura
col medesimo re, giacchè niun principe
viveva allora che si potesse uguagliare
nella perspicacia dell'ingegno e
nella vivacità dello spirito a Carlo Emmanuele,
siccome confessò chiunque il
conobbe e praticò. Sul fine dunque dell'anno
antecedente passò egli in persona
a Parigi con accompagnamento nobilissimo;
e quantunque il re avesse ordinato
che gli fosse compartito ogni possibil onore,
pure egli, superiore alle formalità, lasciati
indietro i suoi, quasi solo e di notte
a cavallo per le poste arrivò a trovare il
re, da cui fu ricevuto con ogni sorta di
stima. Sì da lui col re, come da' suoi ministri
coi deputati del re, lungamente si
trattò; ma con trovarsi inespugnabile il
re, pretendente prima la purgazion dello
spoglio, e che poi si conoscerebbono le
<span class="pagenum" id="Page_888">[888]</span>
ragioni. Tuttavia coll'interposizione del
Calatagirona ministro del papa già dichiarato
patriarca di Costantinopoli, si
ottenne che il re accetterebbe una compensazion
di Stati in vece di Saluzzo,
cioè il principato chiamato di Bressa con
altri luoghi, fra' quali Pinerolo. Fu dato
al duca il tempo di tre mesi a risolvere.
</p>

<p>
Pretendono alcuni storici che il duca
di Savoia in quella occasione proponesse
al re l'acquisto del ducato di Milano
(cosa da non credere sì facilmente), e
tutti poi convengono in dire ch'egli intavolò
delle trame col maresciallo di Birone
contra del re. Infatti lo stesso Guichenone,
storico della real casa di Savoia,
non ha avuto difficoltà di confessarlo,
stante l'aver il duca trovato in quel maresciallo
un uomo superbo, che sparlava
del re come di un grande ingrato ai rilevanti
servigi suoi. Il cardinal Bentivoglio,
fondato in una relazione del cardinale
Aldobrandino, scrive essere andato il duca
in Francia col fine principale di secretamente
ordire e conchiudere quella congiura
contra del re Arrigo. Tornato egli
a' suoi Stati, dopo aver lasciato nel re e
in tutta la corte di Francia un gran concetto
del suo mirabil talento, della sua
liberalità, della sua destrezza e affabilità,
restò un pezzo irresoluto; e, o sia perchè
non sapesse accomodarsi ad alcuna delle
condizioni proposte, o perchè fosse dietro
a tirare il re di Spagna e il conte di
Fuentes governator di Milano alla propria
difesa, o perchè manipolasse degli imbrogli,
siccome principe di alte macchine e
di vasti pensieri; lasciò spirare il tempo
dei tre mesi convenuti. Allora il re Arrigo
mosse l'armi sue sotto i marescialli
di Lesdiguieres e Biron, che s'impadronirono
di Monmeliano, Sciambery e di
tutta la Savoia prima che terminasse
l'anno. Intanto il pontefice, non men per
proprio istinto che per le sollecitudini
dell'ambasciatore di Spagna, s'interpose
per la pace, e diede per questo pressanti
ordini al cardinale Aldobrandino suo nipote,
il quale già abbiam veduto passato
<span class="pagenum" id="Page_889">[889]</span>
alla corte del re Cristianissimo. Se ne
trattò vivamente per tutto il verno; e ciò
che ne avvenisse, è riserbato all'anno seguente.
Un bel servigio fece il re Arrigo
in questi tempi ai Ginevrini, per divozione
probabilmente alla lor pecunia; perchè
avendo egli preso in Savoia il forte di
Santa Caterina, cioè una spina che stava
negli occhi di quella città, patriarchessa
degli eretici, ordinò o permise che si demolisse:
risoluzione che sommamente
alterò l'animo del legato apostolico, e
poco mancò che non andasse per terra
tutto il quasi compiuto negozio della concordia.
</p>

<p>
Mi darà licenza il lettore che io vada
brevemente ora accennando gli affari
della Fiandra e dell'Ungheria, perchè in
fine assai condottieri, uffiziali e milizie
italiane ebbero parte anch'essi in quelle
guerre. Un bel regalo della buona fortuna
parea all'<i>arciduca Alberto</i> l'acquisto
fatto della Fiandra; ma gli restava una
dura pensione, cioè la guerra tuttavia
viva cogli Olandesi, assistiti dalla regina
d'Inghilterra. Non ommise l'<i>imperadore
Rodolfo</i> di spedire ambasciatori a fin di
smorzare sì lungo incendio in quelle
parti, e seguirono eziandio molte conferenze;
ma in fine le cose restarono nel
piede di prima. Trovavasi intanto l'arciduca
sprovveduto di quell'importante
ingrediente, senza di cui chi vuole far
guerra contra di chi può resistere, può
aspettarsi ogni sinistro evento. Per mancanza
appunto di paghe si ammutinarono
in parte le milizie spagnuole, e l'esempio
loro si trasse dietro ancor quello delle
italiane. Profittò il conte Maurizio di Nassau
di questo disordine, e s'impadronì di
Vacthendonch e del forte di Crevacuore,
e poi di quello di Sant'Andrea. Uscito di
nuovo in campagna nel mese di giugno,
inaspettatamente andò a mettere l'assedio
a Neoporto. Avendo l'arciduca trovata
maniera di ammansar gli ammutinati, si
mosse per dar battaglia al Nassau, che
in questi tempi godeva, e con ragione, il
concetto di essere uno dei più prodi e
<span class="pagenum" id="Page_890">[890]</span>
sperti generali di armata. Perchè la cavalleria
dei cattolici sulle prime si disordinò
e rovesciossi addosso alla fanteria,
andò sconfitto tutto l'esercito dell'arciduca,
con perdita della gente più fiorita e
veterana. Vi perirono o restarono prigioni
molti uffiziali di conto, e fra gli altri e
Italiani morti il cardinal Bentivoglio vi
conta un suo fratello e un nipote, giovani
amendue di venti anni. Con tutta
nondimeno questa gran percossa, essendo
riuscito ai cattolici d'introdurre dipoi un
soccorso di gente e di viveri in Neoporto,
il Nassau fu obbligato a ritirarsi da quello
assedio. Federigo Spinola che con quattro
galee rondava per que' lidi, ed avea già
recati non pochi danni all'armata olandese,
continuò ad infestar la lor gente
imbarcata, mentre si ritiravano.
</p>

<p>
In Ungheria continuò la guerra coi
Turchi, e il pontefice mandò danari in
soccorso de' cristiani. Fu anche chiamato
colà da Mantova don Ferrante Gonzaga,
siccome persona celebre pel suo valore
e per la sua sperienza militare, e dichiarato
governatore dell'Ungheria superiore.
Perchè mille tra Valloni e Franzesi
si trovavano di presidio in Pappà, nè poteano
aver le paghe, giunsero a tanta
viltà e perfidia, che venderono quel forte
luogo ai Musulmani. Ciò riferito ai capitani
imperiali, volarono a cignere d'assedio
quella piazza, e con sì frequenti
assalti la tempestarono, che ducento
Franzesi ivi restati presero la fuga di
notte; ma scoperti, furono tutti parte
uccisi e parte fatti morire, dopo averli
straziati con inuditi tormenti. Fu assediata
da' Turchi la città di Canissa, e
tentò bene il <i>duca di Mercurio</i> generale
delle armi cesaree di soccorrerla; seguì
ancora un caldo conflitto con essi; ma
di più far non potè perchè poco era
ubbidito dai capitani. Nel ritirarsi da
que' contorni, ebbe egli nella retroguardia
una fiera spelazzata dai Tartari, con
perdita di molta gente, cannoni e carriaggi.
Perciò Canissa, dianzi creduta
fortezza inespugnabile, cadde nelle griffe
<span class="pagenum" id="Page_891">[891]</span>
degl'infedeli. Nel maggio di quest'anno
seguì l'accasamento di <i>Margherita Aldobrandina</i>
pronipote del papa, in età di tredici
anni, con <i>Ranuccio duca</i> di Parma,
venuto per questo a Roma. Non parve
ad alcuni sì riguardevole alleanza assai
conforme alla moderazione fin qui mostrata
dal pontefice verso de' suoi, nè al
decoro della casa Farnese. Certamente
non riuscì felice, perchè non avendone
ricavati que' vantaggi che sperava, ne
seguirono disgusti, l'amore si convertì in
odio, la stima in disprezzo, e finalmente la
parentela in aperta nemicizia: accidente
che, secondo il cardinale Bentivoglio,
perturbò il papa stesso e in maniera che,
per opinione comune, e tanto più presto
e con tanto più lamentevol esito ne
seguì alfin la sua morte.
</p>

<hr />
</div>

<div class="chapter">
<h2 class="hidden" id="MDCI">MDCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Clemente VIII</span> papa 10.</td>
  </tr>
  <tr>
    <td><span class="smcap">Rodolfo II</span> imperadore 26.</td>
  </tr>
</table>

<p>
Tanto finalmente si adoperò il <i>cardinal
Aldobrandino</i>, che nel dì 17 di gennaio
del presente anno gli riuscì di far
segnare la pace in Lione ai plenipotenziarii
del re Cristianissimo e del duca di
Savoia. Consistè la sostanza dell'accordo
in questo, cioè che il <i>re Arrigo</i> rilasciava
in pieno potere e libero da ogni pretension
della Francia il marchesato di Saluzzo
colle città e castella di Cental, Demont
e Roccasparaviera; e all'incontro
il duca rilasciava al re in proprietà il
Bugey, Valromay e Gex colle rive del
Rodano da Ginevra fino a Lione, alla
riserva del ponte di Gresin, con rendergli
anche la città Castellania e Torre del
Ponte di Casteldelfino. Pretese dipoi il
duca che i ministri suoi avessero oltrepassato
le misure del mandato, e si mostrò
per qualche tempo renitente alla ratificazione,
probabilmente perchè pasciuto
di speranze dal governator di Milano, che
era dietro a mettere insieme una poderosa
armata. Forse ancora il ritenevano
certi maneggi per far ribellare la città di
<span class="pagenum" id="Page_892">[892]</span>
Marsilia, che poscia andarono in fumo.
Ma in fine, trovandosi egli burlato dagli
Spagnuoli, sottoscrisse l'accordo. Il bello
fu che in esso il duca si pretese gravemente
pregiudicato, perchè il paese da
lui ceduto era di molto superiore in ampiezza
e in rendite al marchesato di Saluzzo,
e si dichiarò mal soddisfatto del
cardinale che avea in certa maniera forzati
i suoi ministri a sottoscrivere. All'incontro,
non pochi dei politici franzesi, e
massimamente il cardinale d'Ossat, non
sapeano digerire che il re avesse per mira
di un vil guadagno perduta la chiave
ossia la porta d'Italia, quale appunto era
Saluzzo: il che tornava in troppo vantaggio
del duca e degli Spagnuoli. In
somma si dicea: <i>Che il re avea fatta una
pace da duca, e il duca una pace da re. Che
il re avea trattato da mercatante, e il duca
di Savoia da principe</i>. Scontentissimi ancora
si mostrarono di questo accordo i
Veneziani e il gran duca, al veder chiusi i
passi da lì innanzi ai soccorsi della Francia;
e fu detto che esibirono grosse somme
di danaro per disfare il già fatto. Ma il re,
che voleva oramai riposare e goder le
delizie del suo regno, non ne volle sentir
parlare. Ed, all'incontro, il duca, tuttochè
declamasse contro di una pace
comperata sì cara, pure ebbe di che consolarsi
per aver cacciati di là dai monti i
Franzesi, i quali in tanta vicinanza di
Saluzzo non gli lasciavano mai godere,
per così dire, un'ora di tranquillità nei
suoi Stati d'Italia. A lui pareva sempre di
udire il tamburo di Carmagnola, fortezza
di quel marchesato, troppo vicina
a Torino.
</p>

<p>
Non ostante la pace suddetta, parve
strano ai principi d'Italia, spezialmente
alla repubblica veneta, che nè il duca
Carlo Emmanuele disarmasse, e molto
meno lo facesse don Pietro Enriquez conte
di Fuentes, governatore di Milano, il
quale anzi ogni dì più facea massa di gente
in quello Stato, credendosi che ascendesse
quell'armata a trenta mila combattenti,
cioè a quattro mila Svizzeri, otto
<span class="pagenum" id="Page_893">[893]</span>
mila Tedeschi, altrettanti tra Napoletani
e Spagnuoli, sei mila Lombardi, due mila
cavalli leggieri, oltre agli uomini d'arme,
con gran preparamento di artiglierie,
munizioni e carriaggi. Essendo in concetto
il conte di Fuentes di cervello torbido
ed inquieto, nacque gelosia in tutti i confinanti;
e perciò i Veneziani fra gli altri
fecero un non lieve armamento in terra
ferma, e un preparamento di molte galee.
Ma ossia che sventasse in Francia la mina
fabbricata dal conte contro Marsilia
con intelligenza del duca di Savoia, o che
per l'impresa d'Algeri, e per dar soccorsi
all'imperadore in Ungheria e all'arciduca
in Fiandra, si fosse raunato quell'esercito,
continuò dipoi la quiete in Italia.
Furono inviati in Ungheria i fanti tedeschi,
e spedito in Fiandra un terzo, ossia
reggimento di Spagnuoli, con altri tre
d'Italiani. Quanto ad Algeri, di cui poco
fa dicemmo una parola, un certo capitan
Rossi Franzese, ben pratico di quella città,
nido nefando di corsari nemici del
nome cristiano, dipinse a Giannandrea
Doria, generale della squadra reale di Genova,
così facile il sorprenderla ne' mesi
caldi, che gli fece nascer voglia di sì bella
impresa. Mandato lo stesso Rossi alla
corte dei re Cattolico, ebbe dipoi il Doria
ordine di accudirvi, e furono spediti ordini
a Napoli, Sicilia e Malta, perchè tutti
allestissero i lor legni senza sapersi per
dove; e il conte di Fuentes inviò molta
fanteria ai lidi di Genova per imbarcarla.
A Maiorica nel dì 19 di agosto fu fatta
la rassegna, e si trovarono galee settantuna,
fra le quali ancor quelle di Spagna,
del papa, di Genova, di Toscana e del
duca di Savoia. Il numero dei soldati
passava i dieci mila, senza i nobili venturieri
che in gran copia vi accorsero, e fra
essi, coll'accompagnamento di molti cavalieri
e soldati, <i>Ranuccio duca</i> di Parma
e <i>Virginio Orsino</i> duca di Bracciano. Così
bell'apparato, ossia questo gravido monte
andò poi a terminare nella nascita di un
sorcio. Unitasi e mossasi per varii inconvenienti
troppo tardi questa flotta, comparve
<span class="pagenum" id="Page_894">[894]</span>
nel dì 30 del mese suddetto alla vista
d'Algeri. Ma eccoli sorgere un vento
contrario da Levante che mise in conquasso
le navi, e cacciandole a Ponente
fu forza ritornare a Maiorica, dove pervennero
nel dì 5 di settembre. Questa
disavventura, e l'aver gli Algerini scoperto
il disegno dei cristiani, fece prendere
al Doria la risoluzione di sciogliere l'armata,
e di desistere da ogni altro tentativo.
Benchè non mancassero a lui buone
ragioni di così operare, pure non ischivò
le dicerie e i morsi di chi desiderava e
sperava esito migliore di quell'impresa.
</p>

<p>
In Fiandra, da che furono pervenuti
colà i soccorsi spediti dall'Italia, e fatte
varie leve di Alemanni e Valloni, l'arciduca
Alberto pensò ad uscire in campagna.
Fu prevenuto dal conte Maurizio generale
degli Olandesi, che andò ad accamparsi
intorno alla città di Rembergh,
e cominciò a batterla. Fu consigliato l'arciduca
d'imprendere l'assedio di Ostenda,
città marittima di somma importanza,
per fare una diversione ai nemici, e fu
eseguito il disegno. Ma non lasciò per
questo il Nassau di proseguir gli approcci
e le mine sotto Rembergh, e di obbligar
quella piazza nel dì ultimo di luglio con
patti onorevoli alla resa. Erasi intanto
dato principio da' cattolici alle offese contra
di Ostenda con un assedio che riuscì
uno dei più ostinati e memorabili che
si abbia la storia, descritto vivamente
dalla felice penna del cardinal Guido Bentivoglio.
Convenne fabbricar forti intorno
a quella città, alzare argini, e disporre
batterie per impedire i soccorsi di mare,
i quali nondimeno mai non si poterono
vietare. Sul fine di dicembre dato fu un
generale assalto alla città; ma se gran
bravura mostrarono gli assalitori, maggiore
ancora si trovò la resistenza dei
difensori, di modo che molto sangue
sparsero i primi, ed altri rimasero seppelliti
nell'acque per le cateratte aperte
dai nemici. Assediò poscia il conte Maurizio
Boisleduc; ma inteso avvicinarsi una
grossa banda di fanti e cavalli, spedita
<span class="pagenum" id="Page_895">[895]</span>
dall'arciduca, giudicò poi sano partito il
ritirarsi ai quartieri d'inverno. Durando
più che mai la guerra turchesca in Ungheria,
Transilvania, Stiria e Croazia,
l'<i>arciduca Ferdinando</i> fece di calde istanze
d'aiuto a <i>papa Clemente</i>, a <i>Filippo III
re</i> di Spagna, e a tutti i principi d'Italia.
Il pontefice, nel cui cuore lo zelo della
religione era uno dei primi mobili, gli
spedì un corpo di otto mila soldati italiani
de' quali dichiarò capitan generale
<i>Gian Francesco Aldobrandino</i> suo nipote.
Sei mila Tedeschi vi mandò il re di Spagna.
A quella danza ancora accorsero in
gran copia nobili venturieri d'Italia. Sopra
gli altri vi andò <i>Vincenzo duca di
Mantova</i> con una magnifica comitiva, il
quale fu dichiarato vicegerente del suddetto
arciduca generalissimo. Ascese
quell'esercito a ventitrè mila pedoni e
quattro mila e cinquecento cavalli, che
passarono all'assedio di Canissa, dove
trovarono chi era disposto a perdere la
vita più tosto che cedere quella fortezza.
Si ridusse quel presidio sino a mangiare
i cavalli, finchè, sopraggiunto il novembre
con gravissimi freddi, convenne levar
l'assedio e fare una ritirata, che parve
più tosto una vergognosa fuga. Per tale
sventura buona parte dei soldati italiani
malconci se ne tornarono in Italia, colla
magra scusa di essere mancato di vita
per malattia l'Aldobrandino loro generale,
la cui morte afflisse non poco il pontefice
suo zio. Fu poi la di lui memoria
onorata dal senato e popolo romano con
una iscrizione posta in Campidoglio.
</p>

<p>
Non andò così in altra parte dell'Ungheria.
Il <i>duca di Mercurio</i> quivi generale
spinse le sue genti all'assedio d'Alba
Regale, e a forza d'armi s'impadronì dei
borghi e della città. Rifugiatisi nel castello
i Turchi, poco v'ebbero di riposo,
perchè da lì a quattro giorni furiosamente
v'entrarono i cristiani, e misero a fil
di spada chiunque si oppose, e poscia a
sacco le case. Non aveva il duca più di
otto mila soldati, ed ecco comparire
l'esercito turchesco di trenta mila persone,
<span class="pagenum" id="Page_896">[896]</span>
già disposte per soccorrere quella città,
che l'attorniarono con isperanza di
ricuperarla. Uscì il valoroso duca, e diede
loro una rotta coll'acquisto di quattordici
pezzi d'artiglieria. Non cessarono
per questo i Turchi di strignere quella
città coi rinforzi venuti loro da varie
parti; ma il duca, sempre vittorioso in altre
susseguenti azioni, li costrinse in fine
ad abbruciar gli alloggiamenti e a ritirarsi
in fretta. Essendo ancora nell'anno
presente uscito d'Agria quel bassà con
dieci mila Musulmani, in vece d'impadronirsi
di Toccai, come era il suo disegno,
ebbe una rotta da <i>Ferrante Gonzaga</i> generale
cesareo, e fu inseguito sino alle
porte di Agria. Gravissime molestie e
danni aveano patito negli anni addietro i
Veneziani per le insolenze degli Uscochi,
che tutti gente di mal affare ed abitanti in
quel di Segna, con essere divenuti corsari
nell'Adriatico, infestavano e spogliavano
quanti legni cadeano in loro mani. Ne
avea fatto gravi doglianze col senato veneto
lo stesso gran signore, giacchè anche
ai sudditi suoi si estendeva la rapacità
di que' popoli; ed ancorchè a reprimere
la lor baldanza esso senato avesse
più volte spedite galee ed altri legni, pure
que' malandrini mille vie trovarono per
continuare l'infame lor mestiere. Poco
potea stare a vedersi nascere un'aperta
guerra fra la casa d'Austria, ne' cui Stati
coloro albergavano, e la repubblica
veneta, quando il pontefice e la corte di
Spagna, che più volte aveano interposti
i loro uffizii per indurre l'imperadore
e l'arciduca Ferdinando acciocchè si rimediasse
a questi disordini, rinforzarono
le lor premure, di maniera che la corte
dell'imperadore mandò ordini rigorosi a
Segna, affinchè fossero puniti i capi di
que' masnadieri, e le lor famiglie trasportate
ad abitare lungi dal mare, per torre
loro la comodità di ulteriormente esercitare
la pirateria. Con ciò fu creduto in
Venezia che fosse tornata la quiete dell'Adriatico.
Ma non andò molto che si
avvidero pullular troppo facilmente le
<span class="pagenum" id="Page_897">[897]</span>
male erbe, quando non sono sradicate.
Anche i nostri stessi tempi han talvolta
veduto essersi dagli Uscochi d'allora tramandata
ai loro posteri l'inclinazione al
dolce mestier di fabbricar la propria fortuna
colle miserie degl'innocenti. Ma
perchè nello stretto campo di questi Annali
non capiscono sì minuti avvenimenti,
io nulla di più ne dirò. Nel dì 27 di
settembre la <i>regina Maria</i> partorì al <i>re
Arrigo IV</i> un delfino, che fu poi <i>Lodovico
XIII re</i> di Francia; per la qual nascita
non si può esprimere l'allegrezza di
tutto quel regno, anzi di tutta la cristianità.
Il re, andando tosto alla chiesa per
renderne grazie a Dio, si trovò in sì gran
calca di gente, che vi perdè il cappello.
Pochi dì prima, cioè nel dì 22 del mese
suddetto, nacque in Ispagna al re Cattolico
un'infanta, a cui fu posto il nome di
Anna, principessa, che col tempo divenne
regina di Francia per le sue nozze col
prefato Lodovico XIII. Vennero in questo
anno a Roma due ambasciatori del sofì,
o sia re di Persia, Scia Abàs, principe di
gran mente. L'uno era Persiano, l'altro
Inglese, spediti per eccitare il papa e gli
altri principi cristiani ad una lega e guerra
contro il comune nemico non mai sazio
di slargar le sue fimbrie; esibendo a
questo effetto tutte le forze della Persia,
e la libertà ai cristiani di commerciar nel
loro paese, e di fabbricarvi anche delle
chiese. Furono con ogni dimostrazione
di onore accolti, magnificamente spesati
e regalati dal papa. Fecero questi ambasciatori
delle cose ridicole in Roma, disputando
sempre fra loro, e venendo alle
mani per la preminenza che ognun di essi
pretendeva. Ma non si seppe qual risposta
e risoluzione riportassero a casa. Il
pontefice sapea qual poco capitale si possa
fare di somiglianti progetti di leghe
con gl'infedeli e co' cristiani stessi.
</p>

<p>
<span class="pagenum" id="Page_898">[898]</span>
</p>

<hr />
</div>

<div class="chapter">
<h2 class="hidden" id="MDCII">MDCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Clemente VIII</span> papa 11.</td>
  </tr>
  <tr>
    <td><span class="smcap">Rodolfo II</span> imperadore 27.</td>
  </tr>
</table>

<p>
Somma pace si godè nell'anno presente
in Italia, se non che nella Garfagnana,
provincia del duca di Modena, posta di
là dall'Apennino, e contigua ai Lucchesi,
per liti private di confinanti si venne alle
armi. Era essa stata posseduta per qualche
tempo da chi signoreggiava in Lucca,
poi nell'anno 1429 passò sotto il dominio
degli Estensi. Ancorchè fossero
succedute chiare convenzioni dipoi fra i
duchi di Ferrara e i Lucchesi per quelle
terre, pure non s'era mai spento in essi
Lucchesi il desiderio di ricuperarle. Trovato
il pretesto suddetto, cominciarono le
ostilità e i saccheggi. Fecero quanta resistenza
poterono i Garfagnani, gente valorosa,
finchè da <i>Cesare duca di Modena</i>
fu spedito in loro aiuto il marchese Ippolito
Bentivoglio suo generale con alquante
migliaia di soldati lombardi, i quali a
più doppii compensarono i danni sofferti
col mettere a sacco non poche terre lucchesi.
Quindi imprese il Bentivoglio l'assedio
della forte terra di Castiglione, che
avrebbe forse ceduto, se i Lucchesi, con
ricorrere al <i>conte di Fuentes</i> governator
di Milano, non l'avessero mosso a spedire
colà il marchese Pirro Malvezzi, che fece
deporre l'armi, e rimise al tribunale cesareo
quella controversia. Sul fine poi
dell'anno, e nella notte del dì 22 di dicembre,
<i>Carlo Emmanuele duca</i> di Savoia
fece un tentativo che diede molto da discorrere
ai curiosi. Non aveva egli mai
disarmato, nè se ne sapea il perchè. Il disegno
suo era di ricuperar la città di Ginevra,
già ribellata a' suoi maggiori. Fece lo
industrioso principe fabbricare a questo
effetto gran copia di scale sì artificiosamente
composte, che si poteano allungare,
raccorciare e portare a schiena di muli. Si
erano accortamente scandagliati i siti, esaminata
la poca vigilanza delle sentinelle e
fatti con gran segreto marciar mille e ducento
<span class="pagenum" id="Page_899">[899]</span>
soldati scelti ai quali tenne egli dietro
incognito. Data fu la scalata alla città, e vi
entrarono felicemente trecento uomini;
ma non essendosi potuto guadagnar porta
alcuna, ed essendosi lungo tempo combattuto
da quei di dentro e di fuori, necessario
fu il ritirarsi con perdita di cinquecento
persone dalla parte del duca. Motivo
ancora di grandi ragionamenti tanto
negli anni precedenti, che nel presente,
fu la scena del finto Sebastiano re di
Portogallo. Capitò a Venezia sul fine del
1598 un uomo che si spacciava per quello
stesso principe che già vedemmo perduto
nella guerra fatta in Africa contro i Mori
nel 1578. Si assomigliava costui al vero
Sebastiano nella statura, età e lineamenti
del volto. Diceva di essere rimasto
schiavo sconosciuto dei Mori:
che miracolosamente s'era di poi salvato,
e che per la vergogna di quella sì
sconsigliata spedizione, costata tanto sangue
ai Portoghesi, era andato vagando
per varii paesi, ed ora solamente essersi
dato a conoscere con pensiero di riavere
il suo regno. Raccontava molti detti e
fatti di quel tempo, e varii segreti maneggi
tenuti col senato veneto: cose tutte
che a primo aspetto accreditavano la
sua persona, di modo che varii Portoghesi
in Venezia il tennero francamente per
quel desso. Per le istanze degli Spagnuoli
fu costui messo prigione in Venezia, e
vi stette per tre anni. Ma perchè a cagion
di ciò in Portogallo nascevano
ogni dì movimenti, e le dicerie erano
senza fine, il senato veneto, senza voler
decidere, il lasciò nel presente anno
in libertà, con dargli il bando dai suoi
Stati. Travestito da frate domenicano
passò egli in Toscana con disegno di
imbarcarsi per Lisbona; ma scoperto,
venne per ordine del <i>gran duca Ferdinando</i>
carcerato ed inviato a Napoli,
dove come un impostore fu ignominiosamente
sopra un asinello menato per
le piazze e strade, e poi condannato al
remo. Molti il crederono un ardito Calabrese
che sapea ben rappresentare il
<span class="pagenum" id="Page_900">[900]</span>
personaggio. Poscia condotto in Ispagna
(altri dicono a Lisbona), terminò, non si
sa come, la sua vita in una prigione.
Sparlarono forte del gran duca i Portoghesi,
ed uscirono mordaci scritture che
sempre più diedero a conoscere l'implacabil
odio di quella nazione contra
degli Spagnuoli. Altri esempli di somiglianti
scene si leggono nelle vecchie
storie, con essere nondimeno terminata
sempre la fortuna di questi veri o finti
risuscitati principi in un capestro.
</p>

<p>
In Fiandra continuò l'ostinato assedio
di Ostenda, impreso dall'<i>arciduca Alberto</i>;
e perciocchè il conte Maurizio
non seppe trovar maniera di frastornarlo
per terra, tuttochè vi si avvicinasse con
grandi forze, voltò le sue armi contra la
forte terra di Grave. Trincierò egli sì
forte il suo campo, che indarno tentarono
i cattolici di portarvi soccorso: il perchè
fu costretto quel presidio alla resa con
patti onorevoli. Passato intanto alla corte
di Madrid Federigo Spinola, con rappresentare
i bisogni della Fiandra, ottenne
che alle sei galee da lui comandate se ne
aggiugnessero otto altre; giacchè s'era
alle pruove conosciuto quanto giovassero
sì fatti legni per infestar gli Olandesi.
Se ne cavò poi profitto. Ma riuscì
bene di grande importanza e frutto l'avere
in oltre impetrato che il <i>marchese
Ambrogio Spinola</i> suo fratello maggiore,
uomo di gran senno, facesse nello Stato
di Milano la leva di otto mila fanti. Con
questa gente in fatti sul principio di maggio
s'inviò il marchese alla volta della Fiandra,
e giunto a Gante, dove era l'arciduca,
in tempo appunto di sommo bisogno
cominciò a far conoscere quanto vagliano
le teste italiane nel comando dell'armi.
La Francia in quest'anno vide la tragedia
di Carlo maresciallo duca di Birone,
cotanto benemerito in addietro
del <i>re Arrigo IV</i> pel suo valore, ma divenuto
poi traditore per la sua incontentabil
superbia. Si propalarono le sue
intelligenze con gli Spagnuoli e col duca
di Savoia in pregiudizio della corona di
<span class="pagenum" id="Page_901">[901]</span>
Francia; e però fu condannato a lasciare
il capo sopra un palco. Di più non occorre
che ne dica io. Sul principio ancora
di quest'anno, mentre <i>Filippo Emmanuele
duca di Mercurio</i>, della casa di Lorena,
passava verso la Francia per far leva di
gente in servigio dell'imperadore, colto
da una malattia nella città di Norimberga,
dopo avere ottenuto da que' protestanti il
permesso di poter prendere il santissimo
viatico de' cattolici, terminò il corso del
suo vivere: perdita di gran conseguenza
per gli affari dell'Ungheria, dove il solo
suo credito si contava pel meglio di una
armata. Male in fatti passarono gli affari
nella guerra coi Turchi del presente anno;
imperocchè assediata da que' Barbari la
città di Alba Regale, infelicemente di nuovo
tornò alle loro mani. Impadronironsi
bensì i cesarei della città di Pest in faccia
a Buda, con aver valorosamente preso
e fracassato il ponte sul Danubio che
congiungeva l'una all'altra città. Si applicarono
ancora all'espugnazione di
Buda stessa; ma accorso con forte esercito
il bassà turchesco per soccorrere gli
assediati, obbligò i cristiani a ritirarsi di
là, e contentarsi del solo acquisto di
Pest. Guai se il gran signore di questi
tempi, cioè Maometto III, non fosse stato
signoreggiato dalla lussuria, dappocaggine
ed avidità de' piaceri; cose che il
divertivano dall'attendere seriamente alla
guerra: gli affari de' cristiani in Ungheria
si sarebbono trovati in pessimo stato.
Mancò poi di vita nell'anno seguente
esso Maometto, ed ebbe per successore
Acmet suo figlio.
</p>

<hr />
</div>

<div class="chapter">
<h2 class="hidden" id="MDCIII">MDCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Clemente VIII</span> papa 12.</td>
  </tr>
  <tr>
    <td><span class="smcap">Rodolfo II</span> imperadore 28.</td>
  </tr>
</table>

<p>
Tornarono in quest'anno ancora i
Lucchesi a muovere guerra alla Garfagnana
del duca di Modena, col mettere
a sacco un buon tratto di quel territorio.
Però fu forzato il duca a rispedire colà
il marchese Bentivoglio con forze maggiori
<span class="pagenum" id="Page_902">[902]</span>
dell'anno precedente. Indussero i
Lucchesi il vile comandante della forte
terra di Palleroso a renderla, spogliarono
altari e chiese, menarono via fin le
campane, e lasciarono la terra in balia
delle fiamme. Per rifarsi di questo insulto
il Bentivoglio si spinse nel Lucchese, vi
fece di grandi prede, conducendone via
spezialmente mille e cinquecento paia di
bestie. Quindi imprese di nuovo l'assedio
di Castiglione, terra ben munita di
artiglierie e di mille e ducento soldati
scelti. Furono ivi atterrate dall'artiglierie
di Modena molte case, e massimamente
un alto campanile, dalla cui cima con
due cannoni veniva inferito gran danno
al campo del Bentivoglio. Impadronironsi
ancora i Modenesi a forza d'armi di un
fortino fabbricato da' Lucchesi sopra una
collina, daddove poi con piantarvi alcune
bombarde, cominciarono maggiormente
a bersagliare le mura. Ora i Lucchesi,
allorchè videro sì mal incamminati i loro
affari, tornarono al solito giuoco, facendo
muovere di nuovo il <i>conte di Fuentes</i>, il
quale, spedito a Modena il marchese Malvezzi,
ottenne che si posassero l'armi e
che il senato di Milano conoscesse la
civil controversia in forma giudiziale.
Questo era quello a che miravano essi
Lucchesi. Furono appresso esaminate da
quel senato le rancide lor pretensioni
sopra la Garfagnana, e deciso in favore
del duca di Modena, con dichiarare che
ostava la prescrizione alle petizioni dei
Lucchesi, i quali nè pur si quietarono, e
portarono coll'appellazione la causa al
tribunale di Cesare.
</p>

<p>
Finì di vivere in quest'anno a dì 4
d'aprile <i>Elisabetta regina</i> d'Inghilterra,
donna di raro spirito e senno, ma gran
flagello de' cattolici, e che di crudeltà
non fu avara nè pure verso i suoi più
cari. Opinione fu, che appunto pentita di
aver tolto di vita il conte di Essec, suo
gran favorito, si lasciasse per la rabbia
morire. A lei succedette nel regno, in
vigore ancora del di lei testamento, <i>Giacomo
re</i> di Scozia, la cui madre regina
<span class="pagenum" id="Page_903">[903]</span>
<i>Maria</i> cattolica, per decreto del parlamento
inglese e per iniquità d'Elisabetta
già dicemmo privata di vita sopra di un
palco. Fu creduto da molti, ed anche da
<i>papa Clemente VIII</i>, che la religion cattolica
avesse a montar sul trono con
questo re. Si trovarono ben ingannati.
Egli professò la credenza anglicana, e
impugnò dipoi anche colla penna la cattolica.
Fu allora che si cominciò ad
usare il titolo di re della Gran Bretagna,
perchè si unì il regno di Scozia con quello
d'Inghilterra. In Fiandra, mentre proseguiva
per parte dell'<i>arciduca Alberto</i>
l'assedio di Ostenda, il conte Maurizio
si portò a far quello di Boisleduc. Contuttochè
dentro vi fosse un gagliardo
presidio, pure la città, se non era rinforzata
dall'arciduca, avrebbe corso gran
pericolo. Vi stette accampato il Nassau
sino al principio di novembre, e conoscendo
oramai deluse le sue speranze, si
ritirò per cercare miglior quartiere. Intanto
sotto Ostenda continuavano sempre
più gli approcci. Furono acquistati alcuni
forti dai cattolici, e formata una piattaforma
sì alta che sopravanzava le mura
delle città, da dove con grossi cannoni
venivano continuamente danneggiati nel
di dentro gli assediati. Crebbero le forze
dell'arciduca con tre mila Alemanni, e
dall'Italia a lui vennero due terzi, l'uno
di Spagnuoli e l'altro di Napoletani. Il
motivo principale per cui il re di Spagna
concorreva in assistere all'arciduca, era
perchè già si prevedeva sterile il matrimonio
di lui coll'infanta, e che perciò
ricadrebbono quegli Stati alla corona di
Spagna. Intanto esso arciduca, avendo
oramai scorto quanto si potesse promettere
del senno e della bravura del <i>marchese
Ambrosio Spinola</i> Genovese, a lui
appoggiò l'impresa dell'assedio di Ostenda:
risoluzione che dagli effetti fu comprovata
d'incredibil vantaggio. In Ungheria
seguirono diversi fatti d'armi,
ne' quali per lo più restarono superiori
i cristiani. Specialmente nel mese di settembre
invogliato Sardar bassà de' Turchi,
<span class="pagenum" id="Page_904">[904]</span>
comandante di un poderoso esercito
di riacquistare Pest, gittato un ponte sul
Danubio, fece passar sette mila cavalli e
tre mila giannizzeri ben forniti di cannone.
Ma assaliti da' cristiani, parte di
essi o sul campo o nel fiume in ritirarsi
lasciarono la vita. Cominciarono in questo
anno i Veneziani a far lega coi Grigioni,
sempre di poi mantenuta al dispetto
del conte di Fuentes, che fece ogni sforzo
per guastarla. Dichiararono ancora nobile
della lor città <i>Arrigo IV re</i> di Francia,
il quale mostrò gran contento di
questo segno del loro amore, e mandò
loro in dono la stessa armatura con cui
s'era trovato in tante guerre degli anni
addietro. Fu questa da' Veneziani riposta
con tutto decoro nell'arsenale delle
armi.
</p>

<hr />
</div>

<div class="chapter">
<h2 class="hidden" id="MDCIV">MDCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCIV</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Clemente VIII</span> papa 13.</td>
  </tr>
  <tr>
    <td><span class="smcap">Rodolfo II</span> imperadore 29.</td>
  </tr>
</table>

<p>
Avea il <i>pontefice Clemente</i> nel precedente
anno, a dì 17 di settembre, creato
cardinale <i>Silvestro Aldobrandino</i> suo pronipote,
giovinetto di soli sedici anni. Nel
presente a dì 9 di giugno fece una più
solenne promozione, in cui ebbe luogo
il celebre <i>Jacopo Davy di Perrona</i> vescovo
di Eureux, celebre personaggio per la
sua letteratura, e sommamente molto
prima di questo tempo meritevole di quel
grado. Ma perciocchè il santo padre si
lasciava oramai governare dall'altro <i>cardinale
Aldobrandino Pietro</i>, ad istanza sua
conferì la sacra porpora a <i>Jacopo Sannesio</i>,
fratello di Clemente, maestro di
camera di esso cardinale. <i>Azione</i>, dice
il cardinal Bentivoglio, che, <i>a dire il vero,
tornò in poco onore di Aldobrandino, perchè
non poteva essere da lui portato a
quel grado alcun soggetto, non solo più
oscuro di sangue, ma nè più rozzo di
aspetto, nè più rustico di maniere, nè più
debole d'ingegno e d'ogni altro più comune
talento</i>. Andarono talmente avanzando
a palmo a palmo i cattolici sotto
<span class="pagenum" id="Page_905">[905]</span>
Ostenda i loro approcci, durante anche
il verno, continuamente animati dal <i>marchese
Spinola</i>, che or qua or là accorrendo
era il primo ad arrischiarsi in ogni impresa,
che s'impadronirono, a forza sempre
di sangue, di tutte le fortificazioni
esteriori e presero in parte la contrascarpa.
Ma appena in quel fiero assedio si
arrivava ad occupare un riparo, che
se ne trovava fabbricato ed opposto un
altro dagli assediati, ai quali non mancarono
mai in sì lungo tempo di difesa
rinforzi di gente e di viveri dalla parte
del mare. Ardeva di voglia il conte Maurizio
di sloggiar di colà i pertinaci assedianti;
ma così terribili erano i loro trincieramenti,
tanti i fossi e i canali che
conveniva superare, ch'egli, tuttochè
provveduto di buon esercito, non si attentò
mai di mettersi a sì pericolosa impresa.
Perciò, affine di fare una potente
diversione, elesse di passare all'assedio
dell'Esclusa, piazza di mare di tal conseguenza,
che pareggiava, se non anche
vantaggiava, Ostenda. Colà si portò egli
sul fine del mese di aprile, e, non ostante
la gran copia dei canali ed acque stagnanti
che circondano quel luogo, vi si
accampò e trincierò con sicurezza d'impossessarsene,
se non coll'armi sue,
colla fame degli assediati, che scarseggiavano
non men di munizioni da guerra
che di viveri. Tentò il Velasco, generale
della cavalleria dell'arciduca, d'introdurvi
soccorso; ma, sconfitto, ebbe fatica
a salvarsi con que' pochi che non
restarono ivi uccisi o prigioni. Venne il
principio d'agosto; e perchè s'intese
agonizzante quella piazza, <i>Ambrosio Spinola</i>,
benchè suo malgrado fu spinto
dall'arciduca a tentar pure miglior fortuna
per soccorrerla; ma anch'egli trovò
insuperabili impedimenti, sicchè con perdita
d'alcune centinaia de' suoi fu forzato
a retrocedere. Perciò non potendo
più reggere alla fame quel presidio di
quasi quattro mila soldati, capitolò con
patti onorevoli la resa. Uscirono essi
portando piuttosto l'effigie di scheletri e
<span class="pagenum" id="Page_906">[906]</span>
cadaveri che di uomini viventi. Questa
rilevante perdita tal rabbia cagionò, e
così accrebbe lo spirito del valore nei
cattolici assediatori di Ostenda, che a
gara Italiani, Spagnuoli, Valloni e Tedeschi,
superato il fosso, presero anche
due baluardi; e benchè dietro ad essi
trovassero nuovi tagli e ripari, erano
pronti a far le ultime pruove; quando
gli assediati esposero bandiera bianca,
ed ottennero nel dì 21 di settembre onesta
capitolazione. Se ne andò libera quella
guarnigione di quattro mila soldati tutti
sani e vegeti, perchè sempre era ivi stata
abbondanza di viveri per li frequenti
soccorsi. Vi si trovò infatti tanta copia
d'artiglierie, vettovaglie, e munizioni, che
fu una maraviglia. Così terminò l'assedio
di Ostenda con somma gloria del
marchese Spinola, e gaudio inesplicabile
dell'arciduca Alberto: assedio memorando
anche ai secoli venturi, sì per la
sua lunga durata di trentanove mesi, che
per l'incredibil varietà dei lavori, macchine,
mine ed assalti, e, quel che è più,
per la strage di più di cento mila persone,
che (al dir della fama di quei
tempi) costò l'offesa e difesa di sì forte
piazza. Altri dicono di più, perchè entro
Ostenda, o per le battaglie o per la peste,
si tiene che ve ne perissero cinquanta
mila. Ciò fatto, cercarono quelle armate
riposo. Gran differenza di guerreggiare
da cento quarantadue anni in qua! Tre
anni e un quarto vi vollero allora per
espugnare Ostenda; e otto giorni o poco
più ve ne hanno impiegato i Franzesi
dei nostri tempi per impadronirsene nell'anno
1745. Ma i difensori di oggidì
non sono stati come quei d'allora.
</p>

<p>
Mentre bolliva sì forte quella guerra,
trattarono del pari di pace <i>Filippo III re</i>
di Spagna e l'<i>arciduca Alberto</i> con <i>Jacopo
re</i> della Gran Bretagna, principe che, avendo
già provate contraddizioni alla sua
grandezza, ed anche congiure, bramoso
di assodarsi la corona in capo, vi diede
facilmente la mano. Fra le condizioni di
questa nuova amistà vi fu che il re inglese
<span class="pagenum" id="Page_907">[907]</span>
non invierebbe in avvenire soccorsi
agli Olandesi. Se poi l'eseguisse, nol
so io dire. In Ungheria male passarono
gli affari dell'imperadore, perchè sebbene
avendo i Turchi stretta di assedio la
città di Strigonia, furono con loro gran
perdita cacciati di là; pure i cristiani
abbandonarono Pest per viltà del loro
comandante, il quale, appena udito che
i Turchi fabbricavano di sotto da Buda
un ponte per passare coll'esercito loro,
preso da panico terrore, se ne ritirò colla
sua gente, dopo avere attaccato il fuoco
a molte parti di quella città. In questi
tempi <i>Ferdinando gran duca</i> di Toscana
attendeva a popolare l'insigne terra o
città di Livorno. Perchè la fece divenire
anche un asilo per le genti di mal affare,
non durò fatica ad accrescerne la popolazione.
V'introdusse ancora gran copia
di Ebrei; ma avendo le sue galee fatto
dipoi nel 1607 un disegno sopra Negroponte,
si trovò precorso l'avviso colà di
tale spedizione, e ne fu data la colpa ad
essi Giudei, creduti spioni del Turco, per
l'odio che professavano al cristianesimo.
Accidente occorse nell'anno presente a
Roma, che sopra modo turbò il pontefice,
e creduto fu che contribuisse non poco
ad accelerare da lì a due o tre mesi la
morte sua. Scappando dai birri un certo
uomo, cercato da essi non per alcun
delitto, ma solamente per debito civile,
si rifugiò nel palazzo del <i>cardinale Odoardo
Farnese</i>. Continuando gli esecutori la
lor caccia, vi entrarono anch'essi; ma
trovatisi quivi alcuni gentiluomini cortigiani
del cardinale, fecero testa, ed avendo
maltrattati con parole i birri, diedero
campo all'uomo di fuggirsene per la
porta di dietro. A tale avviso montò forte
in collera il papa, e ordinò che il governatore
di Roma procedesse con tutto
rigore contro di que' gentiluomini, fermamente
risoluto di volerli in mano, e
di farne anche aspro risentimento col
cardinale. In difesa di questo porporato
accorsero non solamente molti baroni
romani, ma lo stesso ambasciatore di
<span class="pagenum" id="Page_908">[908]</span>
Spagna, e poco vi mancò che non ne
seguisse qualche strepitoso tumulto. Ma
il saggio cardinale, per ovviare a maggiori
inconvenienti, giudicò meglio di
ritirarsi fuor di Roma, con sì forte accompagnamento
nondimeno de' suoi parziali,
e di nobili e di popolo, che non
paventò violenza alcuna in contrario.
Del che maggiormente concepì sdegno
e si chiamò offeso il papa. Ma appena
giunta a <i>Ranuccio duca</i> di Parma, marito
della nipote del papa, e fratello del porporato,
la nuova di questo sconcerto, si
portò egli per le poste a Roma, e presentatosi
al papa, adoperò sì buone maniere,
assistito sempre dal favore del
suddetto ambasciatore del re Cattolico,
che il placò. Non piacque dipoi al pontefice,
che tornando esso duca da monte
Cavallo, il popolo l'accompagnasse fino
al suo palazzo, gridando: <i>Viva la casa
Farnese</i>. Seguì poscia accomodamento;
ma di esso e del perdono dato ai delinquenti
niuno si fidò, di maniera che il
cardinale, il duca Gaetano ed altri principali
di Roma stettero da lì innanzi alla
larga, aspettando maggior sicurezza dalla
morte del papa, creduta vicina, e, secondo
il solito, sospirata da molti. Fu cagione
questo imbroglio che il pontefice,
senza far caso dell'aggravio della camera,
assoldasse e chiamasse a Roma secento
Corsi e ducento archibugieri a
cavallo, che facessero la guardia al palazzo
pontificio, e ad altri luoghi di quella
gran città. Furono in quest'anno rimessi
in varie città della Francia i Gesuiti
dal re <i>Arrigo</i>, che sempre più facea
conoscere l'attaccamento suo alla religione
cattolica.
</p>

<hr />
</div>

<div class="chapter">
<h2 class="hidden" id="MDCV">MDCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="smcap lowercase">MDCV</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Leone XI</span> papa 1.</td>
  </tr>
  <tr>
    <td><span class="smcap">Paolo V</span> papa 1.</td>
  </tr>
  <tr>
    <td><span class="smcap">Rodolfo II</span> imperadore 30.</td>
  </tr>
</table>

<p>
In occasione di un libro pubblicato
negli anni addietro dal padre Molina
della compagnia di Gesù, in cui si trattava
<span class="pagenum" id="Page_909">[909]</span>
di concordare col libero arbitrio
dell'uomo la necessità della divina grazia,
era insorta in Ispagna una fierissima
guerra di penne fra i Domenicani e i
Gesuiti. Al tribunal primario della fede,
cioè a quello del romano pontefice, fu
portata questa sempre scabrosissima controversia,
e deputata una congregazion
di cardinali e di dottissimi teologi, assistendovi
in persona lo stesso pontefice.
Scelti i più valorosi campioni da amendue
le parti, gran tempo si arringò e
disputò; ed allorchè parea che il <i>pontefice
Clemente</i>, inclinando alla parte dei
domenicani, fosse per venire alla definizion
della lite, gli fu forza di rimetterla
indecisa al suo successore. Imperocchè,
essendosi infievolita non solamente la
sua sanità, ma anche la sua testa, di modo
che non battea più a segno, nè egli
era più atto agli affari, fu poi preso nel
dì 10 di febbraio più aspramente che
mai dalla podagra, la quale da gran
tempo lo affliggeva, e crescendo ogni dì
più il malore, finalmente nel dì 3 di
marzo passò il santo padre a miglior vita,
lasciando dopo di sè un gran nome non
meno pel suo zelo nel pastorale impiego
che per la sua severità ed attenzione
al governo civile. Lasciò ancora in
grande auge, e con illustri parentele, e
con gradi lucrosi, e con fabbriche sontuose
i suoi nipoti e pronipoti, tre dei
quali fregiati della sacra porpora. Ma
parve che Dio, i cui giudizii son troppo
occulti, non volesse lasciar prendere le
radici alla sua schiatta; perciocchè, siccome
scrisse con esclamazione e maraviglia
il cardinale Bentivoglio, da lì ad
alquanti anni: <i>Morì papa Clemente, morì
il cardinale Aldobrandino</i> (dopo aver
provato sotto Paolo V de' disgustosi contrattempi),
<i>son morti i cinque nipoti che
aveano due altri cardinali fra loro; mancarono
tutti i maschi di quella casa, e
mancò finalmente con essi ogni successione,
ed insieme ogni grandezza del
sangue lor proprio</i>. Entrati poscia i cardinali
in conclave nel dì 14 di marzo,
<span class="pagenum" id="Page_910">[910]</span>
fu per più giorni in predicamento e vicinanza
al triregno il dignissimo <i>Cardinal
Baronio</i>. Ma in fine nel primo dì di aprile
concorsero i voti del sacro collegio
nel <i>cardinale Alessandro de Medici</i> Fiorentino,
vecchio di settanta anni, personaggio
dotato di amabil gravità e prudenza,
e pieno di sante intenzioni, che
assunse il nome di Leone XI. Creato
papa, senza dimora liberò le provincie
da molte gravezze loro imposte da Clemente
VIII. E perchè erano assai conosciute
le nobili sue prerogative, straordinario
fu il giubilo del popolo romano
per la di lui esaltazione, universali le
speranze di goder sotto di lui un felicissimo
reggimento. Ma appena coronato
nel dì 11 del suddetto mese nella basilica
Lateranense, cadde infermo, e nel dì 27
seguente chiuse gli occhi alle umane
grandezze, avendo goduto per soli ventisei
giorni il pontificato. Durante la sua
malattia, benchè importunato da molti
a dare il suo cappello ad un suo pronipote,
che per altro ne era degno, non vi
si seppe indurre, nè più volle vedere il
suo confessore stesso, che perorò per
lui. Il cardinal di Perrona e il Doglioni
scrivono che fu sospettata la sua morte
di veleno per una rosa a lui data nella
basilica Lateranense; ma, sparato il suo
cadavero, si conobbe mancato di morte
naturale.
</p>

<p>
Raunatosi dunque di nuovo il sacro
collegio, dopo gran dibattimento, venuta
la sera del dì 16 di maggio, cadde l'elezione
nella persona del <i>cardinal Camillo
Borghese</i>, di origine Sanese, ma nato in
Roma nell'anno 1552, e promosso alla
sacra porpora cardinalizia nel 1596 da
<i>Clemente VIII</i>. Prese egli il nome di
<i>Paolo V</i>. Perchè l'età sua non era che di
anni cinquantatrè, o pure cinquantaquattro,
l'esaltazione sua fu accolta con istupore,
ma molto più con allegrezza, e spezialmente
del popolo romano, che non
crede mai sì ben collocata la tiara pontificia,
che quando la vede in capo ai suoi
cittadini. Confessano tutti gli scrittori
<span class="pagenum" id="Page_911">[911]</span>
aver egli portato seco a sì eccelsa dignità
un complesso di tali virtù e prerogative
sì di animo che d'ingegno, che luogo non
restò alla giusta censura, nè bisogno di
adulazione per tessere le sue lodi. Spezialmente
campeggiava in lui l'illibatezza dei
costumi, l'amore e la pratica della religione,
la soavità del tratto, e un'altezza
di pensieri desiderosa e capace di cose
grandi. Differì egli la sua coronazione
sino al dì 5 di novembre, nè volle nel
bollore della sua creazione dispensar grazie,
dicendo che troppo facile era allora
il chiedere e concedere disavvedutamente
cose ingiuste, e doversi con maturità accordar
le giuste. Siccome questo pontefice
era, sopra ogni altra cosa, animato forte
per sostenere l'immunità e i privilegii
del clero, così poco stette a far valere
questo suo spirito contra di varii principi
d'Italia. Ma il più strepitoso impegno
suo fu quello ch'ei prese contro la repubblica
di Venezia, sì per aver ella fatto
carcerare un canonico di Vicenza e
l'abbate di Nervesa, come ancora per
avere rinnovato un antico decreto, che
non potessero gli ecclesiastici acquistar
da lì innanzi beni stabili, con obbligo, se
loro ne fosse lasciato per testamento, di
venderli, e finalmente per essere stata
proibita la fabbrica di nuove chiese senza
licenza del senato. Per questo concepì
gran fuoco il pontefice, e nel dicembre
spedì un breve al <i>doge Marino Grimani</i>
con intimazione di scomunica, se non si
rivocavano quelle leggi, e non si consegnavano
quei prigioni al nunzio Mattei.
Presentò esso nunzio nel dì di Natale dell'anno
presente questo breve ai consiglieri,
giacchè il doge suddetto si trovava
agli estremi di sua vita; e in fatti cessò
di vivere in quello stesso giorno. Fu poscia
eletto doge in suo luogo nel dì 10
di gennaio dell'anno seguente <i>Leonardo
Donato</i>.
</p>

<p>
Battaglia fu in quest'anno fra le
armate navali spagnuola ed olandese
verso Cales colla peggio della prima. In
Fiandra, dove militavano il principe di
<span class="pagenum" id="Page_912">[912]</span>
Avellino, Francesco Colonna principe di
Palestrina, Andrea Acquaviva principe di
Caserta, Alessandro del Monte, con altri
nobili e soldati d'Italia, si aprì la campagna
dai cattolici, e il marchese <i>Ambrogio
Spinola</i> generale dell'armi andò a mettere
l'assedio ad Oldensee, e poscia a Linghen,
ed amendue que' luoghi vennero
alla sua ubbidienza. Di là passato a Vactendonch,
vi trovò gran resistenza, e seguì
anche una calda azione fra i soldati
del conte Maurizio e dello Spinola, in
cui colto da una cannonata, restò ucciso
il conte Trivulzio Milanese, e prigione
Niccolò Doria parente dello Spinola. Contuttociò,
a forza di mine e di sanguinosi
assalti fu parimente quella piazza ridotta
alla necessità di rendersi con buoni patti
per la guarnigione. Impadronissi lo Spinola
anche di Cracove, piccolo sì, ma
forte castello. All'incontro, in Ungheria
andarono le cose alle peggio. Con un
esercito di cinquanta mila combattenti
impresero i Turchi l'assedio dell'insigne
città di Strigonia. Continuò questo per
un mese, sostenendo vigorosamente i
cristiani ogni sforzo de' nemici a costo
delle loro vite, essendone stati uccisi
circa novecento dei più valorosi. Ma accesosi
il fuoco nelle case de' soldati per
cagion di alcune mine, che scoppiarono,
si rallentò la loro difesa, nè altro da lì
innanzi si udì, che istanze al comandante
di rendere la città. Il perchè venne essa
in potere dei nemici nel dì 3 d'ottobre,
e ne uscirono salvi circa mille vili difensori
cristiani: perdita di gran considerazione
per l'imperadore e per la fede di
Cristo. Era intanto incoraggito esso Augusto
a proseguir la guerra dagli ambasciatori
del re di Persia, le cui armi riportarono
in questi tempi non lievi vantaggi
sopra i Turchi.
</p>

<p>
<span class="pagenum" id="Page_913">[913]</span>
</p>

<hr />
</div>

<div class="chapter">
<h2 class="hidden" id="MDCVI">MDCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCVI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Paolo V</span> papa 2.</td>
  </tr>
  <tr>
    <td><span class="smcap">Rodolfo II</span> imperadore 31.</td>
  </tr>
</table>

<p>
Andò in quest'anno maggiormente
crescendo l'incendio suscitato contro la
veneta repubblica dal <i>pontefice Paolo</i>. Si
studiò ben quel senato di far rappresentare
alla santità sua le ragioni militanti in favore
delle proprie leggi ed antiche consuetudini,
con ispecialmente allegare i
gravissimi disordini che potrebbono avvenire
e che avvengono allo stato secolare,
qualora si lasci agli ecclesiastici
senza limite alcuno la facoltà di acquistar
gli stabili de' paesi. Si trovò sempre il
pontefice più saldo che mai nelle sue
determinazioni, fiancheggiate da lui con
una folla di canoni. E perciocchè neppure
dal canto loro mostravano i Veneziani
voglia di piegare alle minaccie di
parole, il pontefice, nel dì 17 d'aprile,
volendo venire ai fatti, raunato il concistoro,
pubblicò un terribile monitorio,
in cui dichiarava incorso nelle scomuniche
il doge col senato, e s'intimava l'interdetto
a Venezia e a tutto lo Stato della
repubblica, se entro il termine di ventiquattro
giorni non si rivocavano i decreti
ed atti fatti contro l'immunità e
libertà ecclesiastica, e non si consegnavano
al nunzio i prigioni, con tutte le
altre pene che tengono dietro alle censure
e all'interdetto. A questi fulmini si erano
già preparati i Veneziani; e però al primo
avviso spedirono tosto ordini rigorosi
che niuno de' suoi lasciasse affiggere
quel monitorio, che se ne portassero le
copie ai pubblici rappresentanti, e che si
continuassero come prima i divini uffizii,
sotto gravi pene, e pena infin della vita.
Non vi furono che i gesuiti, i teatini, e i
cappuccini, i quali giudicassero dover preponderare
l'osservanza dei decreti del romano
pontefice al rispetto per altro da essi
professato al principe secolare. Perciò tutti
si partirono dagli Stati della repubblica, e,
a distinzione degli altri, i gesuiti processionalmente
<span class="pagenum" id="Page_914">[914]</span>
si ritirarono. A riserva di
alcuni altri particolari, il resto delle università
religiose e gli altri ecclesiastici
stettero costanti nell'ubbidienza agli ordini
del senato; nè i cappuccini del territorio
bresciano e bergamasco vollero
seguitar l'esempio degli altri, e continuarono
ad abitar ne' loro conventi. Intanto
si cominciò una guerra di penne, avendo
trovato la repubblica persone che sostennero
l'operato da lei. Senza paragone
maggior numero ne trovò il pontefice
che entrarono in arringo per difesa
dell'autorità di lui, e per accreditar le
scomuniche e l'interdetto. Specialmente
si distinsero in questo combattimento i
due celebri porporati <i>Baronio</i> e <i>Bellarmino</i>.
Forse ancora in alcune di quelle
scritture non comparve il vero nome
degli autori. Nè qui si fermò il corso di
questo impegno. Il pontefice, o perchè
veramente pensasse a volere dar braccio
all'armi spirituali colle temporali,
o perchè ne credesse bastante la sola
apparenza, cominciò a far leva di gente,
ed ebbe dalla corte di Spagna belle
promesse d'aiuto. Perlochè i Veneziani
si diedero anch'essi a formare un considerabile
armamento, che nell'anno seguente,
per quanto fu detto, arrivò a
dodici mila fanti e quattro mila cavalli,
oltre alle cernide. Intanto i ministri del
re Cattolico, del gran duca Ferdinando e
di altri principi, ma sopra gli altri quei
del <i>re di Francia Arrigo IV</i>, che professava
una particolare amicizia al senato veneto,
si sbracciavano per trovar temperamento
e fine a questo scandaloso litigio,
che potea turbar la pace d'Italia.
Seguì poi solamente nel seguente anno
la concordia, siccome diremo.
</p>

<p>
Un insoffribil peso riuscì all'<i>Augusto
Rodolfo</i> e all'<i>arciduca Mattias</i> la guerra
d'Ungheria, perchè non solamente erano
essi in discordia co' Turchi, ma ancora
cogli stessi Ungheri e col Botschaio, principe
o pure usurpatore della Transilvania.
Perciò volentieri si sentì Rodolfo
parlare di pace; e questa in fatti fu conchiusa
<span class="pagenum" id="Page_915">[915]</span>
cogli Ungheri e col Transilvano nel
dì 14 di settembre. Ottenne con essa il
Botschaio di ritenere la signoria della
Transilvania per sè e per li suoi discendenti,
salva nondimeno la dipendenza
dell'alto dominio spettante alla corona
d'Ungheria. Venne poi costui a morte
per veleno nel fine dell'anno presente,
senza figliuoli, e dovea quell'insigne
principato ricadere all'imperadore come
re d'Ungheria; ma quei popoli presero
per loro principe Sigismondo Ragozzi
calvinista di credenza. Nè si può dire
quanto gran pregiudizio risultasse alla
religion cattolica nel regno d'Ungheria
e nella Transilvania da tante guerre passate,
perchè colà s'introdussero a migliaia
famiglie di luterani, calvinisti,
Sociniani d'altre eresie, che vi si son poscia
propagate, con ottener anche la libertà
dei riti loro dagli Augusti, forzati
a far quello che la lor pietà sommamente
detestava. Trattossi parimente di pace
co' Turchi, i quali, siccome snervati
dalla guerra co' Persiani e da una fiera
ribellione in Soria, vi acconsentirono.
Non già pace, ma tregua di venti anni
si stabilì fra l'imperadore e il gran signore
Acmet, ritenendo cadauna delle
parti ciò che restava in suo potere.
Quanto alla Fiandra, il prode <i>Ambrogio
Spinola</i>, che nel verno del presente anno
era stato alla corte di Madrid per ottener
soccorso di danaro, tornato a Brusselles,
non lasciò di aumentare il patrimonio
della sua gloria coll'espugnazione
ed acquisto della fortezza di Groll, che
gli si arrendè nel dì 14 d'agosto. Rivolse
di poi i passi e le speranze all'altra di
Rembergh, situata sulla riva del Reno,
ancorchè alla difesa vi si trovassero
quattro mila fanti e più di trecento cavalli
con buon treno di artiglierie e di
munizioni. Con sommo vigore fu impreso
quell'assedio, in cui specialmente faticarono
gl'Italiani. Fra gli altri si distinsero
nelle fazioni il cavalier Melzi Milanese,
luogotenente della cavalleria, il marchese
Sigismondo d'Este, il marchese Ferrante
<span class="pagenum" id="Page_916">[916]</span>
e il cavalier Bentivoglio, quegli nipote e
questi fratello del <i>cardinal Bentivoglio</i>.
Per quanto si studiasse il conte Maurizio
d'accostarsi coll'armi sue per soccorrere
la piazza, o sloggiar gli assedianti,
sempre si trovò troppo dura l'impresa;
e però si ridusse il presidio di Rembergh
a capitolare la resa. Scemossi poi l'esercito
cattolico per l'ammutinamento di
un grosso corpo di soldati, gente in
quelle parti avvezza a simili scene, per
lo più a cagion delle paghe ritardate:
lo che incoraggì il conte Maurizio a mettere
l'assedio intorno a Groll. Sarebbe
ricaduta in sua mano quella piazza, se
l'animoso Spinola, colle milizie che potè
radunare, non fosse accorso con risoluzione
di menar le mani; al qual fine avea
già messe in ordinanza le schiere. A
questa vista il Nassau restò pensieroso,
poi, conoscendo che sì pericoloso giuoco
era meglio il risparmiarlo, bravamente si
ritirò, lasciando libera la piazza: con
che anche lo Spinola ridusse ai quartieri
i suoi. Ebbe fine in quest'anno la
celebre controversia degli aiuti della divina
grazia e del libero arbitrio, agitata
in Roma con tante sessioni fra i domenicani
e i gesuiti, rimanendo indecisa,
con libertà alle parti di sostenere le loro
diverse sentenze nelle scuole, senza condannar
quelle degli avversarii.
</p>

<hr />
</div>

<div class="chapter">
<h2 class="hidden" id="MDCVII">MDCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCVII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Paolo V</span> papa 3.</td>
  </tr>
  <tr>
    <td><span class="smcap">Rodolfo II</span> imperadore 32.</td>
  </tr>
</table>

<p>
Sul principio di quest'anno non altro
si mirava in Italia che disposizioni del
papa di prorompere in una più aperta
rottura colla repubblica di Venezia, giacchè
questa si mostrava bensì sempre
costante nell'ossequio della fede e Chiesa
cattolica, ma inflessibile ne' suoi decreti,
e sprezzante delle censure adoperate dal
romano pontefice. Fece dunque <i>papa Paolo</i>
massa grande d'armati, con dichiararne
generale Francesco Borghese suo fratello,
e Mario Farnese suo luogotenente. Spedì
<span class="pagenum" id="Page_917">[917]</span>
a Genova per arrolare quattro mila Corsi,
e agli Svizzeri per avere tre mila fanti di
quella nazione. Accrebbe i presidii e le
fortificazioni di Ferrara e delle città marittime.
In somma avreste detto che Roma
pensava daddovero a far delle prodezze.
E tanto più corse voce, perchè
<i>Filippo III re</i> di Spagna promise d'entrare
in questo ballo per sostenere l'autorità
pontificia, e andarono anche ordini
di far gente al <i>conte di Fuentes</i> governator
di Milano, ministro, che nulla più sospirava
che il lucroso mestiere di comandare
a un'armata. Ma non dormivano
i Veneziani; perchè, oltre all'armamento
da lor fatto in Italia, mossero Francesco
conte di Vaudemonte figlio del duca di
Lorena, lor generale, a far leva di molte
migliaia di soldati alemanni. Altrettanto
tentarono coi Grigioni lor collegati e cogli
Svizzeri, avendo colà inviate a questo fine
grosse rimesse di danaro. Allestirono medesimamente
gran copia di navi in mare,
nel Po e nel lago di Garda, facendo intanto
sapere a tutti i principi d'essere pronti
a sacrificar ogni cosa per nulla cedere in
questa controversia, persuasi che la ragione
e la giustizia fosse dal canto loro.
Ma non pertanto non si lasciava di trattar
di pace, gareggiando in questo nobil
uffizio per ottener la gloria del primato
i re di Francia e di Spagna, e i duchi di
Savoia e di Firenze. Ma <i>Arrigo IV re</i>
Cristianissimo, che andava innanzi agli
altri nell'amore verso il senato veneto,
quegli fu che più ardentemente si maneggiò
per questo affare. Spedì egli in
Italia <i>Francesco cardinale di Gioiosa</i>, che
verso la metà di febbraio comparve a
Venezia. Trattò il cardinale lungamente
con quel senato, e, ben capita la lor mente,
si mosse dipoi alla volta di Roma, dove
pervenne nel dì 22 di marzo, e cominciò
a far gustare il bene della concordia e i
mali grandi della discordia, rappresentando
che se gli Spagnuoli, i quali non
cessavano di contrariar la buona intenzione
del re Cristianissimo, fossero venuti
all'armi, non avrebbe potuto il suo
<span class="pagenum" id="Page_918">[918]</span>
re dispensarsi dall'opporsi ai loro disegni.
Che il re d'Inghilterra prometteva aiuti
a Venezia, ed avrebbe dichiarata la guerra
alla Spagna. Che non erano più questi
i secoli barbarici, ed essersi coi tempi
mutate anche le massime, e sminuite di
troppo le forze della camera apostolica.
Ora il papa, che finalmente s'era accorto
qual poco capitale si potesse far dei
sussidii del re Cattolico, già titubante per
timore di tirarsi addosso delle disgustose
brighe, e conosceva di non poter reggere
solo a sì grave impegno; concertate col
Gioiosa le maniere di salvare il suo decoro,
gli diede facoltà, con istruzione sottoscritta
di suo pugno, di conchiudere
l'accordo e di levar via l'interdetto.
</p>

<p>
Allegro il cardinale con prendere le
poste arrivò di nuovo a Venezia nel dì 9
di aprile, ed espose nel giorno seguente
le commessioni sue e le condizioni della
concordia. A questa si trovò un grande
intoppo, perchè una delle maggiori premure
del pontefice era che i gesuiti fossero,
come prima, rimessi nei primieri loro
collegii in Venezia e nelle altre città della
repubblica: al che il senato si scoprì
sommamente renitente per varii motivi.
Fece quanto potè il Gioiosa per superar
questa loro avversione, e vi si adoperò
anche don Francesco di Castro ambasciatore
del re Cattolico, ma senza che
alcuno potesse vincere quella pugna. Non
per questo cessò di farsi l'accordo. Pertanto
nella mattina del dì 21 di aprile
furono consegnati all'ambasciatore di
Francia l'abbate di Nervesa e il canonico
Vicentino, già prigioni, dal segretario della
repubblica, protestante di darli al re
Cristianissimo in segno della lor gratitudine
ed ossequio senza pregiudizio della
autorità della repubblica. Questi poi vennero
dati dal Gioiosa al commessario del
papa, mandato a tale effetto. Eseguito
questo preliminare, entrò il cardinale
nel collegio, dove era il doge e i savii, e
quivi a porte chiuse fu rivocato l'interdetto
colle censure, e similmente rivocato
dal senato ogni atto fatto in contrario.
<span class="pagenum" id="Page_919">[919]</span>
Furono anche rimessi in grazia, a riserva
de' gesuiti, gli altri religiosi, e decretata
la spedizion di un ambasciatore al pontefice,
per rendergli grazie, e per confermare
alla santità sua la filial riverenza
della repubblica. Come passasse nel chiuso
collegio la riconciliazione suddetta,
non trovo chi me ne possa accertare. Si
dee tenere per certo, che a Roma fu scritto,
come il senato avea ricevuta l'assoluzione
dalle censure; ma i Veneziani
l'hanno sempre negato. Resta nondimeno
una particolarità indubitata: cioè che
quella repubblica continuò dipoi, e tuttavia
continua, a mantenere i suoi decreti
intorno ai beni stabili lasciati agli ecclesiastici,
e alla fondazione di nuove chiese,
siccome anche l'autorità sua consueta
di giudicare gli ecclesiastici delinquenti.
Fu data speranza al pontefice che
quel senato rallenterebbe fra qualche
tempo il suo rigore contro i religiosi della
compagnia di Gesù; ma non seguì il
ritorno loro in Venezia se non l'anno
1657, siccome diremo.
</p>

<p>
Troppo oramai rincresceva all'<i>arciduca
Alberto</i> il peso della guerra colle
Provincie Unite; anzi non ne poteva di
più, perchè trovava come seccate le fontane
dell'oro di Spagna, senza le quali
a lui era impossibile di sostentarsi: laddove
gli Olandesi sempre più venivano
rinvigoriti dal loro commercio per mare,
che ogni giorno andava crescendo, sino
a mettere flotte in mare, le quali non temevano
delle spagnuole, siccome in questo
anno ancora avvenne, avendo nel
dì 24 d'aprile verso il promontorio
di San Vincenzo essi Olandesi data una
rotta all'armata navale di Spagna, colla
morte di circa due mila persone dalla
parte dei vinti e colla perdita di alquante
galee. Il perchè l'arciduca, ottenutane la
permissione dalla corte di Madrid, fece
muovere parola di pace colle Provincie
suddette. Non negarono orecchio a qualche
pratica di accomodamento gli Olandesi,
con richiedere nondimeno per preliminare
che il re di Spagna e l'arciduca
<span class="pagenum" id="Page_920">[920]</span>
li riconoscessero per popoli liberi. Si
trovarono delle speciose ragioni per accordar
questo punto colle parole, attribuendosi
poi i monarchi il privilegio di
poterle interpretare in varii sensi, allorchè
si presentano più favorevoli occasioni.
Quindi si pensò a trattar daddovero di
sì importante negozio: al qual fine seguì
una sospension d'armi per otto mesi.
Ma perchè le ratificazioni e i mandati che
venivano di Spagna, come troppo generali
o intriganti, non soddisfaceano agli
Olandesi, e il conte Maurizio sopra gli
altri faceva di mano e di piedi per interrompere
ogni pratica d'accordo, per timore
che una pace desse troppo gran tracollo
alla propria autorità: nulla si conchiuse
di più nell'anno presente. Si provarono
in questi tempi le galee di <i>Ferdinando
gran duca</i> di Toscana di sorprendere
con una improvvisata la città di Famagosta
in Cipri, per l'avviso da buona
parte venuto della smilza guarnigione che
vi tenevano i Turchi. Ma giunte colà, vi
trovarono maggior presidio di quel che
credevano: del che, siccome già accennammo,
furono incolpati i Giudei, quasichè
avessero preventivamente avvisati di
quella spedizione i Musulmani. Si trovarono
le scale preparate non assai lunghe
pel bisogno, e la porta destinata riempiuta
di terra nel di dentro. Però furono
rigettati i cristiani con perdita di cento
di essi, e gli altri durarono fatica a rimbarcarsi.
Se ne tornarono essi ben confusi
alle lor case, con prendere solamente
per viaggio tre fuste turchesche. Fu cagione
nondimeno il lor tentativo che dei
poveri Greci abitanti in Famagosta molti
furono presi, e per lievi indizii che avessero
avuta intelligenza coi Toscani, condannati
a cruda morte. Fece gran rumore
nell'anno presente tanto in Italia che
fuori d'essa l'avvenimento di fra Paolo
servita, famoso teologo della repubblica
di Venezia, dopo aver egli sostenuto le di
lei ragioni nella lite con Roma. Per quanto
si ha da Vittorio Siri nelle memorie
recondite, fu egli onoratamente avvertito
<span class="pagenum" id="Page_921">[921]</span>
dal <i>cardinal Bellarmino</i> di stare in guardia,
perchè si macchinava contro la sua
vita. Per questo, d'ordine dello Stato, andò
egli per qualche tempo armato di giacco
sotto la tonaca. Stanco di quel peso,
lo depose. Assalito un giorno da appostati
sicarii, fu steso come morto a terra con
ventitrè pugnalate o ferite, salvandosi
poi coloro in una peota ben armata, che
il nunzio tenea da parecchi giorni preparata.
Guarì poi fra Paolo, e il Siri scrive,
essere stato innocente di quel fatto il
papa, e che ne fu comunemente incolpato
il <i>cardinal Borghese</i> suo nipote.
</p>

<hr />
</div>

<div class="chapter">
<h2 class="hidden" id="MDCVIII">MDCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCVIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Paolo V</span> papa 4.</td>
  </tr>
  <tr>
    <td><span class="smcap">Rodolfo II</span> imperadore 33.</td>
  </tr>
</table>

<p>
Se poco riportò il <i>pontefice Paolo</i> dalle
precedenti liti colla repubblica veneta,
provò ben gran gioia nel presente anno
per la solenne comparsa di <i>Carlo Gonzaga
duca</i> di Nevers, spedito alla santità
sua da <i>Arrigo IV</i> re di Francia per suo
ambasciatore, affine di attestare la filial
sua ubbidienza e riverenza verso la santa
Sede. Venne questo principe con gran
pompa, e si presentò sul fine di novembre
alla pubblica udienza del pontefice nel sacro
concistoro: il che cagionò un giubilo
universale al riconoscere sempre più
quel principe geloso della religione cattolica.
Parimente in quest'anno giunse a
Roma don Antonio marchese di Funesta,
Moro di nazione, ambasciatore del re del
Congo, cioè di un regno situato nella costa
occidentale dell'Africa di là dalla linea
equinoziale. Introdotta la fede di Cristo
per opera de' Portoghesi in quelle
parti, maggiori progressi vi fece in questi
tempi; laonde il <i>re don Alvaro II</i> professore
di essa religione, volle in forma distinta
farsi riconoscere per divoto figlio
al capo visibile della medesima, con ordine
insieme di supplicare il papa che inviasse
colà de' pii operai per coltivare
quella vigna del Signore, dove anche oggidì
faticano gesuiti, cappuccini ed altri
<span class="pagenum" id="Page_922">[922]</span>
religiosi. Ma questo ambasciatore con
un meschino accompagnamento appena
giunto a Roma, senza che gli restasse
tempo di andare all'udienza, s'infermò,
e pietosamente visitato dal pontefice, diede
poi fine al suo vivere, e gli fu fatto un
magnifico monumento in santa Maria
Maggiore. Insorse nel presente anno una
gara non molto onorevole fra l'<i>arciduca
Mattias e Rodolfo II Augusto</i>, per ismorzar
la quale lo zelante <i>papa Paolo</i> spedì
in Germania il cardinal <i>Giovanni Mellini</i>
Romano. Cercò Mattias in una dieta di tirare
i cristiani dell'Ungheria a riconoscerlo
per lor capo e signore. Altrettanto
fece ancora co' popoli dell'Austria. Dispiacque
non poco all'imperadore Rodolfo
un tale attentato, siccome troppo ingiurioso
ai diritti e all'autorità sua. Però in
Boemia, dove egli soggiornava, annullò
quanto avea operato l'arciduca, e cominciò
a far gente; quando ecco comparire
colà il medesimo Mattias con un poderoso
esercito di venti mila persone tra fanti
e cavalli. Rodolfo, buon principe, che dovea
aver fatto voto di vivere in santa
pace, il più che potesse, pregò il legato
pontificio d'interporsi per un convenevole
accordo. Ottenne l'arciduca forse
più di quel che pensava; perchè l'imperadore
si contentò di rilasciargli il dominio
del regno d'Ungheria e dell'arciducato
di Austria con varii patti che non
importa riferire. Con somma magnificenza
ed incessanti viva del popolo entrò
dipoi questo principe in Vienna nel dì 14
di luglio, ed ivi fu proclamato re d'Ungheria,
e poi coronato in Possonia con
indicibil contento di que' popoli, ma con
grave pregiudizio della religion cattolica,
perchè fu necessitato a permettere la libertà
di coscienza a tante sette di eretici
che aveano già infestata del pari l'Austria
che l'Ungheria.
</p>

<p>
Continuarono in quest'anno ancora
i trattati di pace fra i deputati del <i>re di
Spagna</i> e dell'<i>arciduca Alberto</i> dall'un
canto, e quei delle sette Provincie Unite
dall'altro; al qual fine fu prorogata la
<span class="pagenum" id="Page_923">[923]</span>
precedente tregua. Pretesero gli Olandesi
in primo luogo che il re Cattolico e l'arciduca
non solamente riconoscessero le
lor provincie per libere, ma che rinunziassero
ed ogni ragione e pretensione
che potessero aver sopra delle medesime,
tanto per sè che per li lor successori.
Parve insolente ai cattolici questa dimanda.
Più duro ancora fu il nodo che si
trovò pel commercio nelle Indie Orientali,
pretendendo gli Spagnuoli che dagli
Olandesi si rinunziasse affatto alla navigazione
in quelle parti, quando, all'incontro,
questa era la pupilla degli occhi
degli Olandesi, i quali avendo già provato
che immensi guadagni facessero i loro
mercatanti in que' viaggi, fin d'allora prevedevano
che la conservazione e l'accrescimento
della lor potenza avea da provenire
dalle Indie suddette. Però, quantunque
s'interponessero anche i ministri
di Francia e d'Inghilterra per la concordia,
pure s'intralciò talmente l'affare,
che andò per terra il trattato. Non si perderono
perciò d'animo i ministri dell'arciduca,
uno de' quali era il marchese Ambrosio
Spinola, in cui non si sa se maggior
fosse il senno o il valore. Giacchè, secondo
le presenti disposizioni, speranza non
restava di pace, proposero essi una tregua
di alquanti anni, e perciò nel maneggio
di questa si spese il rimanente dell'anno.
Ebbe l'Italia nel presente anno più motivi
d'allegrezza per li magnifici maritaggi
de' suoi principi. Imperciocchè già
progettati e conchiusi quei dell'<i>infanta
Margherita</i> figlia di <i>Carlo Emmanuele duca</i>
di Savoia col principe <i>Francesco Gonzaga</i>
figlio primogenito di <i>Vincenzo duca</i> di
Mantova, e dell'<i>infanta Isabella</i>, parimente
figlia di esso duca di Savoia, col
principe <i>Alfonso d'Este</i> primogenito di
<i>Cesare duca</i> di Modena; fu risoluto il
compimento di tali alleanze nel carnovale
di quest'anno. Per attestato del Guichenone,
si portò per questo in persona il
duca di Mantova col figlio in Piemonte
con isplendido accompagnamento di nobiltà.
Magnifica sopra modo fu la loro
<span class="pagenum" id="Page_924">[924]</span>
entrata in Torino, essendo venuto a quella
corte in sì lieta occasione anche il duca
di Nemours <i>Carlo Gonzaga</i>, loro cugino,
di ritorno da Roma. Scrive il medesimo
Guichenon che esso duca di Nemours,
come procuratore del principe Francesco,
sposò, nel dì 20 di febbraio, la principessa
Margherita; eppure il principe,
secondo lui, era in Torino. Nel giorno
seguente il duca di Savoia col cardinale
e cogli altri principi suoi figli, e col duca
di Nemours, andò a Chieri a visitare il
<i>cardinale Alessandro d'Este</i> giunto colà
col principe Alfonso suo nipote, i quali
nel susseguente giorno entrarono anche
essi in Torino colla medesima pompa con
cui erano entrati i principi di Mantova.
Scrive il suddetto Guichenon, che lo sposalizio
dell'Estense seguì nel dì 16 di
febbraio. Discorda egli da sè stesso. Oltre
di che il Vedriani nella Storia di Modena
scrive che il cardinal d'Este e il nipote
si partirono da Modena per Torino
nel dì 5 di marzo, e ci tornarono poi a
dì 8 d'aprile. Ma poco importa l'accordar
questi testi. Certo è che in Torino
si fecero feste e divertimenti di gran magnificenza
per questi sposalizii. In Mantova,
allorchè vi giunsero i principi sposi,
furono fatti spettacoli di tanta sontuosità
e rara invenzione, che riempierono ognun
di stupore. Nè inferiori divertimenti cavallereschi
e splendide feste vide in tale
congiuntura Modena, ai quali intervennero
non solamente i principi di Savoia,
ma anche i <i>cardinali Pietro e Silvestro
Aldobrandini</i>, mentre erano in viaggio alla
volta di Torino.
</p>

<p>
In questo anno ancora si effettuò il
matrimonio di <i>Cosimo de Medici</i>, primogenito
di <i>Ferdinando gran duca di Toscana</i>,
con <i>donna Maria Maddalena d'Austria</i>,
figliuola del fu <i>Carlo arciduca</i>, e
sorella dell'<i>arciduca Ferdinando</i>. Fu questa
principessa da Trieste condotta sul
principio di novembre ad Ancona con
grandioso equipaggio di nobiltà e di galee.
Arrivata a Firenze, trovò tutta quella
città in gran gala, ed ivi ancora più giorni
<span class="pagenum" id="Page_925">[925]</span>
si spesero in solennizzar le sue nozze
con varii nobilissimi solazzi. Era ben
felice allora l'Italia; godeva l'insigne
benefizio della pace; aveva i suoi proprii
principi, e questi nelle loro funzioni gareggiavano
nella splendidezza. Si sono
ben mutati i tempi; la fortuna d'Italia è
ben declinata. Nè si dee tacere che nel
verno dell'anno presente in Venezia,
Modena ed altre città di Lombardia si
provò sì aspro freddo, che memoria non
v'era d'un somigliante rigore. Cadde anche
tal copia di nevi, che arrivò all'altezza
di ventiquattro oncie, e fece col peso cadere
gran quantità di tetti, e rendè impraticabili
le contrade e strade. Per l'impresa
di Famagosta, sì infelicemente riuscita
nell'anno precedente, era in collera il
gran duca di Toscana, e volendo con
qualche altra impresa risarcire il suo
onore, rinforzò la squadra delle sue galee
con cinque vascelli, tutti ben corredati
e muniti di gente, e la spedì in Africa
sotto il comando di Silvio Piccolomini,
personaggio che nelle guerre di Fiandra
avea acquistato gran nome. La città di
Ippona, oggidì Bona, celebre pel vescovato
di sant'Agostino, insigne dottor della
Chiesa, fu l'oggetto delle lor prodezze.
Con tal vigore restò essa assalita dalle
armi cristiane, che nulla valse la resistenza
de' Mori, dei quali assaissimi furono
trucidati, molti più fatti prigioni.
Dopo il sacco e l'incendio di essa città,
se ne tornarono i cristiani a Livorno.
Nel dì ultimo di giugno mancò di vita il
grande annalista della Chiesa <i>Cesare cardinal
Baronio</i>. Il merito insigne di questo
porporato ha esatto da me il farne menzione.
</p>

<hr />
</div>

<div class="chapter">
<h2 class="hidden" id="MDCIX">MDCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCIX</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Paolo V</span> papa 5.</td>
  </tr>
  <tr>
    <td><span class="smcap">Rodolfo II</span> imperadore 34.</td>
  </tr>
</table>

<p>
Grandi consulte si tennero alla corte di
Madrid nel verno di quest'anno pel progettato
accomodamento fra la Fiandra e
le Provincie Unite. In Anversa ancora
fra gli scambievoli deputati delle parti
<span class="pagenum" id="Page_926">[926]</span>
seguirono amichevoli e lunghi combattimenti
per questo negozio. Consistevano
le principali difficoltà a vederne il fine
nel pretendere il re di Spagna che fosse
libero ai cattolici nell'Olanda l'esercizio
della religione; alla qual dimanda era
specialmente spronato dallo zelo del pontefice,
e che non fosse permessa agli Olandesi
la navigazione all'Indie: punti ai
quali troppa resistenza mostravano le
provincie eretiche. Finalmente bisognò
che l'altura degli Spagnuoli e i desiderii
dell'arciduca Alberto cedessero alla
mala situazione de' loro interessi, non
sapendo essi come continuar la guerra
con gli Olandesi, favoriti sempre sotto
mano da' Franzesi ed Inglesi. Però infine
si conchiuse, nel dì 9 d'aprile, una
tregua di dodici anni, in cui fu dichiarato
che l'arciduca trattava colle Provincie
Unite come con provincie e Stati,
sopra i quali non pretendeva cosa alcuna.
Si lasciò andare la pretension della
religione. Quella dell'Indie si acconciò
con imbrogliate parole, restando vietato
agli Olandesi l'entrare ne' paesi del re
fuori dell'Europa, senza nominar le Indie.
Conviene ben credere che la corte
di Spagna e l'arciduca avessero gran
bisogno e sete di questo accomodamento,
perchè neppur poterono indurre le
Provincie Unite, possedenti alcuni forti
sulle rive della Schelda, a levar gli esorbitanti
dazii imposti a chi volea navigare
per quel fiume: il che finì di distruggere
il commercio di Anversa, città che nei
tempi addietro era stato il più ricco e
celebre emporio de' Paesi Bassi, ed angustiata
fece maggiormente volgere esso
commercio ad Amsterdam e ad altri porti
dell'Olanda e Zelanda. Per questa tregua
non si può dir quanto fosse il giubilo
delle provincie cattoliche della Fiandra,
le quali dopo tante e sì lunghe tempeste
sperarono di godere una volta il
sereno. In Anversa per segno di eccessiva
allegrezza, dopo tanti anni di silenzio, si
fece udire lo strepitoso suono di quel
campanone, a sonar il quale, secondo il
<span class="pagenum" id="Page_927">[927]</span>
Doglioni, vi si adoperano almeno ventiquattro
uomini nerboruti. Per ordine di
<i>Filippo III</i> re di Spagna nell'anno presente
furono cacciati da Granata e molto
molto più da Valenza i Mori, fin qui tollerati
come sudditi della corona in quelle
parti, perchè si scoprirono delle intelligenze
e trame di essi coi Mori d'Africa
e col gran signore, e fin coi re di Francia
e d'Inghilterra, per una ribellione.
Nel mese d'ottobre sino al fine di gennaio
dell'anno seguente uscirono del
regno di Valenza più di cento trentaquattro
mila di costoro, imbarcati parte in
legni proprii, e parte in somministrati
dal re. Erano la maggior parte battezzati,
molti nondimeno finti e non veri
cristiani. Indarno esibirono al re tre milioni
d'oro per potervi restare. Chi scrive
che gli usciti di Spagna furono novecento
mila, e chi li fa ascendere ad un
milione, ed anche a due, pare che non
meriti fede. Gran piaga che fu questa
per la Spagna, sì pel salasso di tanta
gente, come per lo trasporto d'immense
somme d'oro, argento, gioie ed altre cose
preziose fuori del regno. Molti di costoro
passarono in Italia e Francia, e gli altri
in Africa. Essendo restate incolte per
questo moltissime terre, il re invitò a
coltivarle i popoli stranieri, con privilegii
ed esenzioni per dieci anni. Ve ne
andarono non pochi dall'Italia, e fra gli
altri cinquecento Genovesi, raccolti alla
sordina dai ministri del re.
</p>

<p>
Finì nel dì 7 di febbraio dell'anno
presente i suoi giorni <i>Ferdinando I gran
duca</i> di Toscana, principe che lasciò dopo
di sè memoria di una somma saviezza e
magnificenza. Era signore di grave aspetto,
amator della caccia, ma senza che i
divertimenti pregiudicassero punto al negozio
e al buon governo de' suoi Stati,
col quale cercò di farsi molto più amare
che temere. Oltre ad altri figliuoli, ebbe
<i>Cosimo II</i>, che come primogenito a lui
succedette nel ducato; e <i>Carlo</i>, che nel
1615 in età di diecinove anni fu decorato
della sacra porpora da <i>papa Paolo V</i>.
<span class="pagenum" id="Page_928">[928]</span>
In questi tempi <i>Carlo Emmanuele duca</i>
di Savoia, siccome principe dotato di un
maraviglioso ed insieme sempre inquieto
spirito, meditò di nuovo di sorprendere
la città di Ginevra; ma, scoperta la mena,
gli andò fallito il colpo. Avea egli cominciata
anche una tela coi cristiani del regno
di Cipri per le giuste pretensioni che
la casa di Savoia conservava su quella
isola. Si esibivano essi cristiani, forse
ascendenti al numero di trentacinque
mila, di rivoltarsi per iscuotere il giogo
turchesco, ogni qual volta comparisse
colà per mare un grosso corpo di truppe
regolate dal duca. Andarono innanzi e
indietro persone travestite, maneggiando
questo affare, finchè intercetta una lettera
dai Turchi, li mise in sospetto di qualche
trama. Di qua venne la rovina di
que' poveri cristiani, e il duca rimase
deluso nelle sue speranze. Ma se a questo
principe d'alti pensieri andava a
male una idea, cento altre ne metteva
egli immediatamente in campo. Di ricche
pensioni aveva ottenuto dalla corte di
Madrid per li suoi figli; pure internamente
era malcontento degli Spagnuoli
anzi gli odiava. Però in questi tempi si
trattò colla corte di Francia per collegarsi
seco, proponendo al <i>re Arrigo IV</i>
la conquista dello Stato di Milano, il
matrimonio della primogenita del re col
primogenito suo principe di Piemonte, e
di una delle sue figlie col Delfino di Francia.
Il re Arrigo, tutto che sapesse quante
macchine avesse fatto il duca contra
di lui, vivente il maresciallo di Birone,
pure, conoscendo il gran talento di questo
principe, ne avea conceputa una singolare
stima, e però diede volentieri ascolto
alle di lui proposizioni, e si crede
che sarebbe concorso all'esecuzione dei
suoi grandiosi disegni, se non fosse intervenuto
ciò che è riserbato all'anno seguente.
Non lasciava per questo il duca
di trattar con gli Spagnuoli a fin di ottenere
maggiori vantaggi, facendo loro
sempre paura con lasciar traspirare anche
i suoi maneggi col re Cristianissimo.
</p>

<p>
<span class="pagenum" id="Page_929">[929]</span>
</p>

<hr />
</div>

<div class="chapter">
<h2 class="hidden" id="MDCX">MDCX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCX</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Paolo V</span> papa 6.</td>
  </tr>
  <tr>
    <td><span class="smcap">Rodolfo II</span> imperadore 35.</td>
  </tr>
</table>

<p>
Quasi niuno avvenimento degno di
memoria ci somministra l'anno presente,
fuorchè il sommamente tragico della
Francia. Era il <i>re Arrigo IV</i> intento in
questi tempi a raunare una potente armata.
Credevasi che le sue mire fossero
per sostenere i principi protestanti contro
i cattolici nella gran disputa che bolliva
allora per la successione del ducato
di Cleves, ancorchè il <i>pontefice Paolo</i> per
mezzo del suo nunzio facesse il possibile
per farlo smontare da questa risoluzione
non lodevole in un monarca cattolico.
Tenevano altri ch'egli sotto quell'ombra
meditasse unicamente di muovere
guerra allo Stato di Milano, e che a questo
fine fosse come fatta una lega con
<i>Carlo Emmanuele duca</i> di Savoia. I motivi
del suo disgusto colla corte di Madrid
erano nati dall'essersi negli anni
addietro ritirato in Fiandra, e poscia a
Milano, <i>Arrigo di Condè</i>, primo principe
della casa reale dopo la linea regnante.
E vogliono che non propriamente nascesse
tanta amarezza in cuore del re a ragion
della fuga di esso principe, ma perchè
questi avesse sottratto alle voglie di quel
monarca sua moglie di rara avvenenza,
cioè Enrichetta Carlotta figlia del gran
contestabile di Memoransì, per la quale
esso re vivea spasimato. Non si può negare:
Arrigo IV, principe sì celebre pel
suo valor guerriero, per l'animo suo
sommamente perspicace e generoso, e
per altre sue impareggiabili qualità, per
le quali si comperò l'universal amore dei
suoi popoli, altrettanto famoso si rendè
per l'intemperanza sua negli amori donneschi,
talmente che il più accreditato
autore della di lui vita confessa che si
sarebbe potuto formar dieci o dodici
romanzi delle sue debolezze in questa
passione: tanto era egli perduto verso il
sesso femmineo. Gran cosa! Tengo io
<span class="pagenum" id="Page_930">[930]</span>
per arte fallacissima, anzi fallita l'astrologia:
pure scrivono che più di uno predisse
in quest'anno la di lui morte violenta,
allegando spezialmente le Centurie
di Gian Rodolfo Camerario, stampate in
Francoforte l'anno 1607, nelle quali secondo
l'oroscopo veniva chiaramente
predetta essa morte d'Arrigo IV nell'anno
cinquantanove, mesi nove e giorni
ventuno di sua vita, siccome dicono che
appunto avvenne. Ma probabilmente si
ingannano, perchè solamente correva in
quest'anno il cinquantesimo settimo di
sua età. Potrebbe anche dubitarsi di qualche
impostura, cioè di una finta antidata.
Tralascio altre predizioni, fabbricate forse
dopo la morte di lui, e fatte passare
per cose anteriori per dar credito alla
mercatanzia. La verità si è, che meditando
egli di uscire in campagna, e volendo
lasciare la <i>regina Maria</i> de Medici
sua moglie reggente del regno con piena
autorità, durante l'assenza sua, la fece
coronare in San Dionigi nel dì 15 di
maggio con gran pompa e solennità:
dopo di che si restituì a Parigi per vedere
il superbo apparato che ivi si facea
pel ricevimento ossia per l'ingresso di
lei in quella gran città. Nel dì seguente
14 di maggio, quattro ore dopo il pranzo,
uscito egli in carrozza con alcuni
duchi e marescialli, gli convenne fermarsi
in una strada stretta per l'incontro d'alcune
carrette: nel qual tempo Francesco
Ravagliac, uomo fanatico, che da gran
tempo meditava di ucciderlo, se gli presentò
improvvisamente alla carrozza, e
con due coltellate verso il cuore il privò
all'istante di vita. Avrebbe questo scellerato,
con gittare il coltello e mischiarsi
nella folla, probabilmente potuto salvarsi;
ma egli come glorioso di tanta iniquità,
tenendo in mano l'insanguinato
ferro, fu conosciuto e preso. Non si potè
con tutti i tormenti ricavar da lui che
alcuno fosse Stato promotore o complice
dell'orrido fatto, sostenendo di aver
creduto di fare con questo esecrabil parricidio
un'opera piacente a Dio in bene
<span class="pagenum" id="Page_931">[931]</span>
della cristianità; onde venne poi condannato
ad una tormentosissima morte.
Non si può dire quanto fosse compianto
da' suoi popoli il funestissimo e non meritato
fine d'un re sì glorioso, sì amato,
a cui poscia fu dato il titolo di Grande.
Nel dì seguente venne proclamato re
Lodovico XIII suo figlio primogenito, che
non avea per anche compiuti i nove anni
e la reggenza del regno restò appoggiata
alla regina Maria sua madre. Fu poi solennemente
coronato il novello re nell'ottobre
seguente, e il principe di Condè
pacificamente se ne tornò a Parigi.
</p>

<p>
Essendosi oramai scoperti tutti i precedenti
imbrogli del duca di Savoia col
fu re Arrigo, e svanitane per la di lui
morte ogni esecuzione, grande amarezza
contra di lui concepì la corte di Madrid;
e perciocchè il conte di Fuentes governator
di Milano aveva ammassata una
poderosa armata, gran timore fu in Italia
di guerra in Piemonte. L'intrepido duca
anch'egli dal suo canto fece quell'apparato
che potè di milizie, ed ottenne dalla
regina reggente che il maresciallo Lesdiguieres
con un corpo di combattenti venisse
in Delfinato, per accorrere alla sua
difesa, occorrendo il bisogno. Ma si dissiparono
poi questi nuvoli, non solo perchè
il papa, i Veneziani e gli altri principi
d'Italia si studiarono alle corti di Spagna
e Francia d'impedire ogni rottura, ma
ancora perchè cessò di vivere esso conte
di Fuentes, personaggio di sommo credito
nell'arte della guerra, e più desideroso
d'essa che della pace. Abbiamo dal
Doglioni, essere stato sì esorbitante lo
squagliamento delle nevi nelle montagne,
fra le quali è situato il nobile marchesato
di Ceva in Piemonte, che, inondata tutta
quella valle, vi restarono annegate più
di quattro mila persone con innumerabil
quantità di pecore e di altri bestiami, e
che rovinarono quattro ben forti rocche
e trentadue borghi con tutte le lor case.
Aggiunse il medesimo storico che l'<i>Arno</i>
(vorrà dire il Tanaro) <i>anch'esso scorrendo
per mezzo la città di Ceva, tanto
<span class="pagenum" id="Page_932">[932]</span>
crebbe nel dì 13 di gennaio, che menò
via un ponte sopra esso fondato già con
dodici archi di pietre quadre, e con fortissime
catene congiunto, con cento venti edificii
fabbricati sopra esso</i> (il che par
cosa da non credere), <i>che da mezza notte
spiantandosi fu la morte di tutti quegli
abitanti. Il seguente giorno più crescendo
l'inondazione, la parte più bassa della
città rimase tutta abbattuta; e si fe'
conto che vi perirono più di mille e cinquecento
persone senza le robe e case</i>.
Conoscendo il pontefice <i>Paolo</i> di quanto
decoro, e molto più di quanta utilità per
la religione cattolica potrebbe essere lo
studio delle lingue ebraica, greca, latina
ed arabica, nel dì 28 di settembre dell'anno
presente pubblicò una bolla, con
ordinare che in ogni studio di religiosi
regolari, sì mendicanti che non mendicanti,
vi fosse un maestro delle tre prime
lingue, e negli studii maggiori quello ancora
dell'arabica. Lodevolissimo e nobil
pensiero, e comandamento degno di un
zelante pontefice, il quale meritava e
tuttavia merita maggior esecuzione, massimamente
in Italia, dove certo non mancarono
ingegni alti a tutte le belle arti.
</p>

<hr />
</div>

<div class="chapter">
<h2 class="hidden" id="MDCXI">MDCXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Paolo V</span> papa 7.</td>
  </tr>
  <tr>
    <td><span class="smcap">Rodolfo II</span> imperadore 36.</td>
  </tr>
</table>

<p>
Gran tranquillità godè in quest'anno
l'Italia, dacchè <i>Filippo III</i> re di Spagna, o
per sua inclinazione alla pace, o perchè
così richiedeva l'infievolito stato della sua
monarchia, avea comandato che si disarmasse
nel ducato di Milano. Stentò
molto a far lo stesso Carlo Emmanuele
duca di Savoia, nel cui animo non trovavano
mai posa le idee di qualche novità
pel proprio ingrandimento. In questi
tempi ancora meditava egli la ricuperazion
di Ginevra; ma scoperte le intenzioni
della reggente di Francia troppo
contrarie alle sue, quantunque il nunzio
del pontefice si sbracciasse per distornar
quella corte dalla protezion de' Ginevrini,
<span class="pagenum" id="Page_933">[933]</span>
finalmente gli convenne accomodarsi
alle circostanze presenti, e deporre
per ora i suoi marziali disegni. Tanto
più si vide egli astretto a questo, perchè
fra le corti di Francia e di Spagna si
conchiuse nell'anno presente una lodevol
unione mercè di due matrimonii accordati,
e da eseguirsi a suo tempo, cioè di
<i>donna Anna</i> infanta primogenita di Spagna,
figlia del <i>re Filippo III</i>, col giovinetto
re Cristianissimo <i>Lodovico XIII</i>; e di
<i>madama Elisabetta</i>, figlia primogenita
del fu <i>Arrigo IV</i>, con <i>Filippo IV</i> principe
di Spagna, figlio del regnante <i>Filippo III</i>.
Pubblicaronsi poi solamente nell'anno
seguente questi trattati. Ed era cosa curiosa
in questi tempi il vedere come il
suddetto duca di Savoia maneggiava
anche egli l'accasamento del principe
di Piemonte suo figlio ora con una
principessa di Francia, ora con un'altra
del re di Spagna, del re di Inghilterra
e del gran duca, tenendo mano
in tutte le corti, e proponendo sempre
nuovi progetti, niun de' quali finora ebbe
esito felice. Avvenne anche uno strano
accidente in Torino nel dì 6 di giugno.
Non si sa da chi fu sparsa voce che ad
esso duca era stata tolta la vita da' Franzesi
nel parco. Di più non vi volle, perchè
il popolo di quella città, amantissimo
del suo sovrano, eccitasse un fiero tumulto,
gridando ad alle voci: <i>ammazza,
ammazza i Franzesi</i>. Prese l'armi, tutti
andarono a caccia d'essi Franzesi, i
quali, udito il gran rumore, chi qua, chi
là corsero a rintanarsi. Era sul mezzodì,
e il duca, dopo data una lunga udienza,
s'era coricato sul letto, e avea preso
sonno. Svegliato dai suoi cortigiani, e informato
di quel disordine, corse tosto
al balcone della galleria per farsi vedere.
Raffigurato che fu dal popolo, si convertirono
gli sdegni in lietissime acclamazioni;
ed essendo cresciuta la folla alla
piazza, il duca uscì in persona a meglio
consolar gli occhi dei suoi buoni sudditi,
e si quetò tutta la sollevazione.
</p>

<p>
Fu rapita dalla morte nel settembre
<span class="pagenum" id="Page_934">[934]</span>
dell'anno presente <i>Leonora</i>, figlia del fu
<i>Francesco gran duca</i> di Toscana, e moglie
di <i>Vincenzo Gonzaga duca</i> di Mantova,
che, per conseguente, era sorella di <i>Maria
de Medici</i> regina e reggente di Francia.
Continuarono in quest'anno ancora le
controversie dell'<i>arciduca Mattias</i> in Germania
coll'imperadore <i>Rodolfo II</i> suo
fratello; perchè, mancando esso Augusto
di prole, e declinando di dì in dì la sua
sanità, Mattias, assai avido di signoreggiare,
voleva per tempo mettersi in possesso
de' diritti della successione dell'augusta
casa d'Austria. Non lasciò il <i>pontefice
Paolo V</i> d'interporre i suoi più caldi
paterni uffizii per promuovere la concordia
fra loro. Infatti seguì l'accomodamento,
essendosi contentato l'imperadore,
a cagione d'un fiero sconvolgimento
di cose accaduto in Praga, che
Mattias, già riconosciuto per re d'Ungheria,
fosse del pari accettato per re di
Boemia, con riserbare a sè, finchè vivesse,
una specie d'autorità e dominio.
Seguì la magnifica coronazione di Mattias
in Praga nel dì 23 di maggio, e perciò
rifiorì l'allegrezza in quelle contrade.
Crebbe poi questa per le nozze con gran
pompa solennizzate in Vienna sul principio
di dicembre dell'<i>arciduchessa Anna</i>,
figlia del già <i>arciduca Ferdinando</i> conte
del Tirolo, maritata col suddetto re Mattias.
Tutto si applicò in questi tempi papa
Paolo a dare un buon sesto a tutti i tribunali
ed uffizii della curia romana,
con prescrivere e ridurre a convenevoli
termini la loro autorità, con tassare i
loro onorarii, e riformare una man di
abusi che da gran tempo erano stati permessi.
Le sua prolissa costituzione su
questo, per cui si acquistò egli gran lode,
fu poi nel dì primo di marzo, non già
(come per errore di stampa si ha dal
suo Bollario) dell'anno presente, ma
del susseguente data alla luce.
</p>

<p>
<span class="pagenum" id="Page_935">[935]</span>
</p>

<hr />
</div>

<div class="chapter">
<h2 class="hidden" id="MDCXII">MDCXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Paolo V</span> papa 8.</td>
  </tr>
  <tr>
    <td><span class="smcap">Mattias</span> imperadore 1.</td>
  </tr>
</table>

<p>
Stese in quest'anno la morte la sua
giurisdizione sopra molti principi della
cristianità. Il primo d'essi a pagarle
tributo fu l'imperadore <i>Rodolfo II</i>, principe
che nella pietà non si lasciò vincere
da alcuno, ma principe nato piuttosto
per un chiostro, che per un seggio imperiale:
sì povero di spirito e dappoco
si fece egli conoscere in sì lungo corso
del suo governo. Profittarono ben di
questa sua debolezza i Turchi. Io non
so come il Doglioni il fa morto nell'ultimo
dì del precedente dicembre; altri
nel dì 10 di gennaio dell'anno presente;
Andrea Morosino nel dì 21 d'esso mese.
Egli è fuor di dubbio che la sua partenza
da questa vita seguì nel dì 20 del
predetto gennaio; e però, giacchè mancò
senza lasciar prole, a lui succedette nel
retaggio della nobilissima casa d'Austria
<i>Mattias</i> suo fratello, il quale dipoi
nella gran dieta elettorale tenuta in Francoforte
fu proclamato imperadore nel
dì 15 di giugno susseguente, e poscia
nel dì 24 del medesimo mese colle consuete
magnifiche formalità coronato. Avea
l'Augusto Rodolfo tenuta in addietro
la corte imperiale in Praga. Mattias
la trasferì a Vienna d'Austria. Colto parimente
da improvviso accidente <i>Leonardo
Donato</i> doge di Venezia, diede fine
al suo vivere nel dì 16 di luglio, a cui
poscia succedette in quella dignità nel
dì 27 d'esso mese <i>Marcantonio Memo</i>,
vecchio di gran prudenza, che già avea
compiuto l'anno settantesimo sesto di
sua età. Inoltre cessò di vivere nel dì 18
di febbraio <i>Vincenzo Gonzaga duca</i> di
Mantova, principe che non iscarseggiava
di mente, ma che spezialmente fu portato
dal suo naturale alla giovialità e all'allegria:
gran giocatore, grande scialaquator
del danaro, sempre involto fra il
lusso e gli amori, sempre in lieti passatempi
<span class="pagenum" id="Page_936">[936]</span>
o di feste, o di balli, o di musiche,
o di commedie. Restarono di lui tre figli
maschi, cioè <i>Francesco</i> primogenito, che
succedette a lui nel ducato, <i>Ferdinando</i>
creato cardinale da Paolo V nel 1606, e
<i>Vincenzo</i>, che medesimamente nel 1615
ottenne la sacra porpora. Ma che? Dopo
alquanti mesi, cioè nel dì 21 oppure 22
di dicembre anche il novello duca Francesco
in età di circa ventisette anni
compì il corso di sua vita, e sul principio
dello stesso mese morì ancora un
unico suo figlio per nome <i>Lodovico</i>, di
modo che non restò di sua prole se non
Maria, per la quale insorsero poi gravissime
liti, siccome diremo. Il perchè <i>Ferdinando
cardinale</i>, soggiornante allora
in Roma, volò tosto a Mantova a prendere
le redini del governo, con animo
di deporre il cardinalato, siccome poscia
avvenne.
</p>

<p>
Una scena molto tragica toccò in
quest'anno alla città di Parma. <i>Ranuccio
Farnese, duca</i> di essa città e di Piacenza,
era signor d'alti spiriti, gran
politico, ma di cupi pensieri, e di un naturale
malinconico, che macinava continuamente
sospetti, per li quali inquietato
egli neppur lasciava la quiete ad altrui.
Ne' suoi sudditi mirava egli tanti nemici,
ricordevole sempre di quanto era accaduto
al suo bisavolo <i>Pier Luigi</i>; e però
studiava l'arte di farsi piuttosto temere
che amare, severo sempre ne' gastighi,
difficile alle grazie. Era egli ben rimeritato
da' sudditi suoi, perchè al timore da
lui voluto aggiugnevano anche l'odio; e
venne appunto nell'anno presente a scoprirsi
una congiura tramata contra di lui
fin dall'anno precedente. In essa erano
principali autori il marchese Gian-Francesco
San-Vitali, la contessa di Sala, il
conte Orazio Simonetta suo marito, il
conte Pio Torelli, il conte Alfonso e il
marchese Girolamo amendue San-Vitali,
il conte Girolamo da Correggio e il
conte Giambatista Mazzi ed altri. Dicevansi
ancora complici di sì fatta cospirazione
il marchese Giulio Cesare Malaspina
<span class="pagenum" id="Page_937">[937]</span>
capitan delle guardie del duca di Mantova,
il marchese di Liciana Ferdinando
Malaspina, il conte Teodoro Scotti di Piacenza,
il conte Alberto Canossa di Reggio.
Carcerati quasi tutti i primarii capi
di questa ribellione, e formato il processo,
per cui dicono che si provasse il lor
disegno di assassinare e spiantar tutta la
casa Farnese, nel dì 19 di maggio le loro
teste furono recise, ed impiccati per la
gola alcuni lor famigliari. Tutti i lor nobili
feudi rimasero preda del fisco, e ne
seguirono poi varii sconcerti, perchè gli
amici de' nobili suddetti, pieni di sdegno,
fecero delle incursioni nel Parmigiano,
mettendo a fuoco diversi luoghi. Inoltre
il novello duca di Mantova Francesco
gran querela fece, per avere il Farnese
non solamente mischiato in un pubblico
monitorio il suo capitan delle guardie, che
si protestava affatto innocente, ma anche
tacitamente fatto credere che il duca Vincenzo
suo padre fosse stato il principal
promotore di quella cospirazione. E vi
mancò poco che non si venisse a guerra
aperta per questo: il che sarebbe succeduto,
se i re di Francia e Spagna e il duca
di Savoia non fossero entrati in sì fatta
querela, e non avessero con buone maniere
spento il nascente incendio, essendo
restate indecise le ragioni dell'una e dell'altra
parte. Quantunque sia da credere
che la verità e la giustizia onninamente
regolassero il processo suddetto, pure per
cagion d'esso scapitò non poco il nome del
duca Ranuccio, per aver tanto declamato
e sparlato di lui i suoi malevoli (e questi
non sono cessati giammai), spacciando
come inventati que' delitti affine di assorbire
la roba di que' nobili il cui valore
ascese ad un gran valsente, e per liberarsi
con tanta crudeltà da persone che gli
davano della soggezione. Anzi sparsero
voce che esso duca, all'udire che anche
nelle corti non si era assai persuaso del
reato di que' nobili, avesse spedito al
<i>gran duca Cosimo</i> un ambasciatore con
copia del processo, affinchè comparisse
la rettitudine del suo operato: e che da
<span class="pagenum" id="Page_938">[938]</span>
lì a qualche tempo fosse rispedito l'ambasciatore
con ringraziamenti al Farnese,
e con un altro processo sigillato, dal
quale aperto apparve con testimoni esaminati
come lo stesso ambasciatore in
Livorno avea ucciso un uomo: cosa da
lui non mai sognata, nonchè eseguita.
</p>

<hr />
</div>

<div class="chapter">
<h2 class="hidden" id="MDCXIII">MDCXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Paolo V</span> papa 9.</td>
  </tr>
  <tr>
    <td><span class="smcap">Mattias</span> imperadore 2.</td>
  </tr>
</table>

<p>
Intorbidossi in quest'anno la pace
d'Italia per le dissensioni insorte fra i
duchi di Savoia e di Mantova, delle quali
spezialmente incomincia a trattare in
questi tempi Pietro Giovanni Capriata,
oltre a Vittorio Siri, al Guichenone ed
altri storici. Non restò, siccome di sopra
accennammo, del defunto <i>Francesco duca</i>
di Mantova se non una picciola figlia per
nome <i>Maria</i>, di cui prese tutela il <i>cardinal
Ferdinando Gonzaga</i>. Apparenze vi
erano, che la <i>duchessa Margherita</i> figlia
di <i>Carlo Emmanuele duca</i> di Savoia, e
vedova d'esso duca Francesco, fosse gravida:
il che teneva in sospeso la determinazione
del cardinal Ferdinando intorno
al deporre la porpora, volendo egli
prima vedere, se per avventura ne nascesse
un maschio. Intanto il duca di Savoia,
principe che in sagacità di mente,
in isperienza di affari, tanto di gabinetto
che di guerra, non avea pari, e a cui parea
sempre troppo ristretto il patrimonio
di tanti Stati ch'egli godea di qua e di
là dai monti, giudicò questa essere occasion
favorevole per islargar que' confini.
Cominciò dunque a pretendere che la
vedova duchessa Margherita sua figlia
tornasse a Torino, e seco conducesse la
figlia Maria. Pretese inoltre che ad essa
Maria sua nipote, siccome erede unica di
Francesco duca di Mantova suo padre,
dovesse appartenere il Monferrato, per
esser quello un feudo, in cui succedono
le femmine, e che appunto era passato
per via di femmine nella casa Paleologa,
e poscia nella Gonzaga. Ito a Mantova il
<span class="pagenum" id="Page_939">[939]</span>
principe di Piemonte <i>Vittorio Amedeo</i>, entrò
in negoziati col cardinale, il quale cominciò
a barcheggiare, ricusando soprattutto
di lasciar partire la cognata e la nipote;
la prima, perchè gli fu proposto di
sposarla, e faceva il papa difficoltà a concedere
la dispensa; l'altra, perchè sosteneva
di esserne a lui dovuta la tutela; ed
infatti ottenne dal tribunal cesareo l'approvazione
di questo suo diritto. Per conto
poi del Monferrato, pretendeva egli
escluse le femmine da quel feudo, qualora
esistevano agnati, cioè maschi della
famiglia; ed allora esisteva esso cardinale
con Vincenzo, amendue fratelli dell'estinto
duca Francesco, chiamati alla
successione d'esso Monferrato. Svanita
poi l'apparenza della gravidanza della
duchessa Margherita, acconsentì il cardinale
che essa ne andasse, ma con ritener
presso di sè sotto buona guardia la figlia.
In tali discordie s'interpose <i>don Francesco
Mendozza</i>, marchese dell'Inojosa e
governator di Milano; e perchè insisteva
il duca di voler la nipote, fu progettato
di metterla colla madre in deposito presso
<i>don Cesare duca</i> di Modena, per essere
l'<i>infanta Isabella</i> nuora d'esso don Cesare,
sorella della medesima duchessa
Margherita. Sulle prime accettò il cardinale
questo partito, e l'avrebbe forse eseguito,
se non si fosse trovata ripugnanza
nel duca di Modena ad entrare in sì fatto
impegno, temendo egli di disgustare in
fine alcuno de' pretendenti. Tanto nondimeno
operò il governator di Milano,
che l'indusse a condiscendere; ma il cardinale
diede indietro, nè volle più consegnar
la picciola principessa.
</p>

<p>
Allora fu che il duca di Savoia sdegnato
risvegliò le antiche pretensioni della
sua casa sopra il Monferrato, intorno
alle quali, siccome già vedemmo, non
avea voluto decidere l'<i>imperador Carlo V</i>;
e si venne ad una battaglia di penne, che
sarebbe terminata in tuoni e lampi che
non fanno paura. Ma il duca di Savoia
determinò di accoppiarvi anche i fulmini
preparandosi a far guerra di fatto. Già
<span class="pagenum" id="Page_940">[940]</span>
avea delle truppe veterane in piedi, e cominciò
ad arrolarne molte di più, sperando
di conquistare agevolmente il bel paese
del Monferrato, dove, a riserva di Casale
e della sua fortezza, pochi altri luoghi
poteano far lunga resistenza. Era il
cardinal Ferdinando, che già aveva assunto
il titolo di duca, personaggio di
poca disinvoltura, e piuttosto spensierato
che altro ne' grandi affari. Trovavasi senza
milizie, e neppur pensava daddovero
a raunarne, e a premunire i luoghi forti
del Monferrato. Tuttavia lo spinsero i
suoi ministri a ricorrere per patrocinio
ed aiuto ai re di Francia e di Spagna, e a
tutti i potentati d'Italia. Fu creduto, che
la Spagna fosse impegnata pel duca di
Savoia; ma i fatti non corrisposero poscia
a questa voce. Il papa, che, per attestato
del Siri, facea sue delizie il riposo, per
sua natural timidità alienissimo dai rumori,
ma che, secondo il parere dei più
saggi, si ricordava d'essere padre comune,
non si volle mischiare se non con
amichevoli uffizii in questi imbrogli. I soli
Veneziani e il <i>gran duca Cosimo</i> in Italia
si dichiararono favorevoli al Gonzaga,
affinchè gli Spagnuoli non si servissero
di questa occorrenza per islargare le ali.
Anche il re di Francia, ossia la regina
reggente, commossa spezialmente dalla
parentela coi Gonzaghi, prese la loro protezione,
e fece fare intimazioni e minaccie
al duca di Savoia. Ma il duca, principe
di grande animo, nulla sbigottito
per questo, nel dì 20, o 22 di aprile col
principe di Piemonte e col principe Tommaso
suoi figli mosse le armi sue contro
il Monferrato. In poco tempo s'impadronì
di Trino, e nel dì 25 la città d'Alba
dal conte Guido di San Giorgio fu non
solamente presa, ma anche saccheggiata,
e il vescovo stesso maltrattato e fatto prigione.
Così Diano e la terra di Moncalvo
ed altri luoghi (fuorchè Casale, Pontestura,
la rocca di esso Moncalvo, e Nizza
della Paglia) vennero in potere del
duca.
</p>

<p>
Per tali novità i Veneziani somministrarono
<span class="pagenum" id="Page_941">[941]</span>
danaro al cardinale duca, acciocchè
facesse una leva di tre mila Tedeschi.
Egli ne ordinò un'altra di tre mila
Svizzeri, e di assai più Italiani. Il gran
duca destinò d'inviargli altro maggior
soccorso. Trovossi dipoi che neppure il
re di Spagna proteggeva il duca di Savoia,
anzi l'Inoiosa governator di Milano, oltre
all'aver passati premurosi uffizii per
fargli deporre l'armi, e restituire i luoghi
presi, o almeno depositarli in mano
del papa o di altro potentato, uscì in
campagna, e fece ritirare l'armata piemontese
dall'assedio di Nizza della Paglia.
Uscirono intanto manifesti per l'una
e per l'altra parte. Il castello ossia rocca
di Moncalvo si arrendè al duca, il quale
non lasciava di sempre più tirare al suo
soldo Borgognoni e Svizzeri, e continuava
la guerra con varii successi, ch'io tralascio.
Ma essendo accorso di Francia
molto tempo prima <i>Carlo Gonzaga duca</i>
di Nevers in soccorso del cardinale duca
suo cugino, cominciarono a comparire
in Italia molte schiere di Franzesi e dalla
regina reggente di Francia si ammanniva
anche un'armata per inviarla a' danni
del duca di Savoia. Oltre a ciò, il gran
duca di Toscana mise in viaggio alla
volta di Mantova non già tredici mila
fanti e cinquecento cavalli, come ha il
Capriata, ma bensì quattro mila fanti e
secento cavalli, come con buone memorie
ho io scritto altrove. E quantunque il
duca di Modena per le istanze del governator
di Milano armasse i confini
della Garfagnana, per impedire il passo
a questa gente, pure, serrando gli occhi,
lasciò loro libero il varco per altra parte.
Mandò ancora l'<i>Augusto Mattias</i> il principe
di Castiglione per intimare al duca
di Savoia la restituzion delle terre occupate;
e il governator di Milano, che volea
la gloria di acconciar tutti questi rumori
coll'autorità del re Cattolico suo sovrano,
accrebbe non poco l'armata sua, acciocchè
il duca si arrendesse. Ed egli infine
si arrendè; e benchè nell'interno suo si
rodesse per la rabbia, pure mostrò tutta
<span class="pagenum" id="Page_942">[942]</span>
l'ilarità in condiscendere all'accordo per
la riverenza da lui professata al papa, a
Cesare e al re di Spagna, che così desideravano.
Adunque nel dì 18 di giugno
promise di consegnar le terre prese nel
Monferrato ai ministri cesarei e spagnuoli,
che poi le restituirono al duca di Mantova,
restando poi da ventilare le controversie
civili in amichevol giudizio. Poco
poi mancò che non andasse in fascio la
fatta concordia, perchè il cardinal Ferdinando
mise fuori un terribil bando contra
del conte Guido di San Giorgio, e pretese
il risarcimento di tanti saccheggi, incendii
e danni patiti dai suoi sudditi del
Monferrato; e se non era la corte di Spagna
che s'interponesse, e il facesse desistere
da tali pretensioni, il duca di Savoia,
che con tutte le istanze de' Franzesi
e Spagnuoli mai non avea voluto disarmare,
era in procinto di ricominciar la
guerra. S'aggiunse la pretensione del
governator di Milano di avere in sua
mano la principessa Maria, sperandone
un dì qualche vantaggio, se fosse mancata
la linea Gonzaga regnante allora in
Mantova: nel qual caso credeano spettante
ad essa principessa il Monferrato.
Ma il cardinale duca stette saldissimo in
negarla, e dalla corte di Francia e dei
Veneziani fu sostenuto in sì fatto impegno.
E intanto il duca di Savoia restò anche
egli sommamente amareggiato della
prepotenza degli Spagnuoli.
</p>

<p>
Altra guerra, benchè di minore importanza,
avvenne in quest'anno fra Cesare
d'Este duca di Modena e la repubblica
di Lucca. Durava il sangue grosso
fra i Lucchesi e i popoli della Garfagnana,
sudditi di Modena di là dall'Apennino,
per cagion della passata guerra del 1602.
Insorsero nel giugno fra particolari persone
delle offese ai contini, e queste servirono
di pretesto a quella repubblica
per assalir di nuovo nel mese seguente
con alcune migliaia d'armati la Garfagnana.
Perchè non si aspettavano i Garfagnini
una tale superchieria, facile fu ai
Lucchesi d'impossessarsi delle terre di
<span class="pagenum" id="Page_943">[943]</span>
Cascio, Monte Altissimo, Monte Rotondo
e Marigliana. Occupato ancora Monte
Perpoli, vi fabbricarono tosto un forte, e
commisero saccheggi e violenze indicibili.
Fecero quella resistenza che poterono i
valorosi Garfagnini a sì impetuoso torrente,
finchè il <i>duca Cesare</i> irritato da sì
inquieti vicini, spedì colà il <i>principe Alfonso</i>
suo primogenito col <i>principe Luigi</i>
altro suo figlio, generale de' Veneziani,
e con alquante migliaia di fanti e cavalli,
comandati dal marchese Ippolito Bentivoglio
suo generale, e ben provveduti di
artiglierie e munizioni. Allora fu che cambiò
aspetto la guerra, e i Lucchesi d'assalitori
divennero assaliti con danno gravissimo
delle lor terre. Si passano qui
sotto silenzio varie azioni sanguinose
succedute in quelle parti, per dir solamente
che il Bentivoglio imprese l'assedio
di Castiglione, terra e fortezza de' Lucchesi,
che cominciò a provare il furor
delle artiglierie, ma sostenuta con vigore
da mille e ducento soldati che v'erano
di presidio. Tentarono invano i Lucchesi
di darle soccorso, e intanto sempre più
continuarono gli approcci, e fu formata
la breccia. Già si disponevano le milizie
ducali a dare un generale assalto, quando
colà sopraggiunse il conte Baldassare
Biglia per parte del governator di Milano.
Imperciocchè, veggendo i Lucchesi mal
incamminati i loro affari, ricorsero alla
solita áncora della protezion di Spagna,
e mossero l'Inoiosa ad inviare esso Biglia
a Modena per ismorzar quell'incendio.
Perchè il duca stava saldo in pretendere
il rifacimento dei danni inferiti dagli
ingiusti aggressori, e le spese dell'armamento
da lui fatto, nulla si conchiuse;
laonde il Biglia, per timore che intanto Castiglione
fosse preso, colà si portò, e con
pretesti di far rendere quella fortezza,
ottenuta licenza di entrarvi, allorchè vide
pronti all'assalto i ducheschi, fece esporre
le bandiere di Spagna sulle mura, e
intimare agli assedianti ch'egli teneva
quella piazza a nome del re Cattolico.
Tale era in questi tempi la riverenza e
<span class="pagenum" id="Page_944">[944]</span>
paura della potenza spagnuola, che cessarono
le offese, con essersi poi stabilito
che i Lucchesi, al paese dei quali anche
dopo le interrotte offese di Castiglione fu
recata una desolazione, fossero i primi
a disarmare: dopo di che anche il duca
richiamò in Lombardia le sue milizie.
Ma dai politici fu biasimato non poco
questo principe, per essersi lasciata levar
di mano la vittoria al solo sventolare
di un pezzo di tela, giudicando eglino che
conveniva prendere la piazza, e poi col
pegno in mano trattare d'aggiustamento.
Ma forse con più ragione fu dovuta questa
censura al suo generale, che dovea
prevedere l'arte del Biglia e tirarsi il
cappello sugli occhi.
</p>

<p>
Nè solamente dalle dissensioni dei
principi patì in quest'anno l'Italia dei
gravi travagli; ne risentì anche forse dei
più perniciosi dalle battaglie dell'aria e
del mare. Nel dì 11 di novembre si svegliò
una sì atroce tempesta nel Mediterraneo
che fu creduto non essersene mai
provata una simile a memoria de' viventi
d'allora. Porto non vi fu, cominciando
dalla Provenza sino alle ultime parti del
regno di Napoli, in cui non si affondassero
quasi tutti i legni che ivi s'erano
ricoverati, con danno infinito di mercatanti,
e sommo terrore d'ognuno. In
Genova spezialmente fu sì spaventoso lo
eccidio di galee e navi, che quasi supera
la credenza. Penetrò la spietata furia
degli stessi venti nella Lombardia, dove
rovinò tetti, abbattè case, sradicò alberi,
e fece altri funestissimi e non mai veduti
danni. Riuscì in quest'anno ad otto
galee di Sicilia ben armate sotto il comando
di Ottavio d'Aragona di sorprenderne
dodici turchesche nel porto di Scio.
Cinque di queste si sottrassero colla fuga,
colle altre seguì un fiero combattimento,
in cui prevalsero i cristiani, restando
prese quelle sette galee con istrage di
quegli infedeli, prigionia di cinquecento
di essi, e liberazione di circa mille schiavi
battezzati. Montò ben alto il bottino
ivi fatto, perchè quelle galee portavano
<span class="pagenum" id="Page_945">[945]</span>
a Costantinopoli tutti i tributi raccolti
dalla Morea. Andarono in corso anche
le galee del <i>gran duca Cosimo</i> nell'anno
presente contro i Turchi nell'Asia Minore,
e, prese molte terre, le misero a
sacco.
</p>

<hr />
</div>

<div class="chapter">
<h2 class="hidden" id="MDCXIV">MDCXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXIV</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Paolo V</span> papa 10.</td>
  </tr>
  <tr>
    <td><span class="smcap">Mattias</span> imperadore 3.</td>
  </tr>
</table>

<p>
Crebbero in quest'anno i dissapori
fra <i>Carlo Emmanuele duca</i> di Savoia e
il <i>marchese d'Inoiosa</i> governator di Milano.
S'erano messi in possesso gli
Spagnuoli di dar legge a tutta l'Italia.
Il lor volere dovea essere la regola degli
altri principi, e ne abbiam poco fa veduto
un esempio nel <i>duca Cesare</i>. Credendosi
eglino di trovar anche nel duca di
Savoia un principe che tremasse al tuono
delle lor bravate, gl'intimarono di
disarmare, e venne ordine preciso da
Spagna che, se egli non ubbidiva, il governatore
entrasse coll'armi in Piemonte;
ma s'ingannarono. Carlo Emmanuele
a questa parola di ubbidire, sconvenevole
troppo per chi non era sottoposto
alla Spagna per alcun titolo di vassallaggio,
se ne alterò non poco, e coraggiosamente
lor rispose che avrebbe deposte
l'armi, se il governatore nello
stesso tempo avesse licenziate le sue
truppe. Pubblicò ancora un ben sensato
manifesto, esprimente le sue querele pel
procedere ingiurioso ed imperioso degli
Spagnuoli contra di lui. Oh allora fu che
l'altura spagnuola si sentì toccare sul
vivo, quasi che il duca volesse andare
del pari col potentissimo loro monarca;
e però l'Inoiosa nel dì 20 d'agosto si
mosse da Milano con circa venti mila
fanti e mille e secento cavalli, ed appressatosi
ai confini del Piemonte, stette
indarno aspettando se il terrore delle
sue armi avesse maggior virtù che le
minaccie in carta. Ma il duca intrepido
nelle risoluzioni sue, animato ancora dai
soccorsi, segretamente parte inviati, parte
<span class="pagenum" id="Page_946">[946]</span>
promessi dalla Francia, più che mai
si mostrò costante. Pertanto entrato lo
Inoiosa nel dì 7 di settembre su quel
di Vercelli, prese la Motta e Carenzana;
e di più avrebbe fatto, se il duca,
uscito anche egli in campagna con dieci
mila combattenti, non avesse fatta una
diversione, procedendo contro la sprovveduta
città di Novara, di cui avrebbe
anche potuto impadronirsi; ma gli bastò
con tal movimento di far retrocedere lo
esercito spagnuolo da' suoi Stati, siccome
avvenne. Ciò fatto, tanto l'ambasciatore
di Francia che il principe di Castiglione
ministro dell'imperadore, e il nunzio
apostolico, interposero i loro uffizii per
la pace. Infatti nel dì 17 di novembre
ne furono abbozzati col duca i capitoli.
Ricusò il governator di Milano di
sottoscriverli, e intanto il marchese di
Santa Croce colle galee di Napoli e Sicilia
occupò sulla riviera occidentale del
mare Ligustico i marchesati di Oneglia e
del Marro spettanti al duca. Passò anche
l'Inoiosa all'assedio di Asti; ma perchè
vi accorse con tutte le sue forze il duca,
e si avvicinava il verno, tempo mal proprio
per le prodezze militari, se ne ritirò;
laonde, ormai conoscendo di aver che
fare con chi non era figlio della paura,
diede di nuovo orecchio alle proposizioni
della pace. Nel giorno primo di dicembre
fu conchiuso in Asti che il duca,
per l'ossequio da lui professato alla corona
di Spagna, sarebbe il primo a disarmare;
che si renderebbe vicendevolmente
ogni luogo preso; che le differenze
fra le case di Savoia e di Mantova
sarebbono rimesse in arbitri; e che il
duca di Mantova renderebbe le gioie della
duchessa Margherita, e in certi termini
pagherebbe le di lei doti, e quelle ancora
della duchessa Bianca di Monferrato.
Contuttociò l'Inoiosa, siccome colui, a
cui non pareva assai umiliato il duca, e
risarcito il decoro della sua corte, perchè
non vi era parola di sommessione e
perdono richiesto da lui, ricusò di sottoscrivere
quegli articoli, allegando di non
<span class="pagenum" id="Page_947">[947]</span>
poter ciò fare senza l'assenso del re
Cattolico. In gravissime smanie proruppe
dipoi, perchè il <i>principe Tommaso</i> avea
presa Candia del distretto di Novara, e
perciò pubblicò un editto contro il duca
che se ne rise. Con queste irresoluzioni
terminò in quelle parti l'anno presente.
</p>

<p>
Parlammo di sopra degli Uscocchi,
masnadieri abitanti in Segna, città di
casa d'Austria, sui lidi dell'Adriatico.
Erano essi tornati al delizioso lor mestiere
della pirateria, e in questi tempi
specialmente infestarono non meno le
terre e i legni de' Veneziani, che quei
degli stessi Turchi. Ed appunto in questo
anno il gran signore spedì un ufficiale
e minaccie a Venezia, quasi che la repubblica
fosse complice, o almen serrasse
gli occhi alle loro insolenze. Nel
dì 8 di maggio dodici barche armate
di essi masnadieri uscocchi incontratesi
con altrettante d'Albanesi, vennero ad
una sanguinosa battaglia, che costò loro
ben cara. Per vendicarsene, tre giorni
dopo colta nell'isola di Pago la galea
veneziana di Cristoforo Veniero, la sorpresero
crudelmente ammazzando quanti
uffiziali e soldati vi trovarono, a riserva
di esso Veniero. Per le doglianze fatte
dai Veneti all'<i>arciduca Ferdinando</i>, furono
spediti da Gratz commissarii, per mettere
in dovere que' corsari; ma sprezzati,
se ne tornarono indietro, quali erano
venuti. Dopo di ciò essi Uscocchi assalirono
varii luoghi non men della repubblica
veneta che de' Turchi, e ne menarono
gran bottino non solo di robe e di
animali, ma anche di donne e fanciulli.
Migliore ripiego non seppero allora trovare
i Veneziani, che di proibire ogni
navigazione e commercio con quelle vicinanze.
Mandò bensì l'arciduca un commessario
a Segna, che fece bandi e giustizia
contro quella perfida gente. Ma
appena fu partito il ministro di là, ben
arricchito colle prede fatte da essi Uscocchi,
che quella mala gente tornò al solito
suo mestiere: il che obbligò i Veneziani
a spedire il capitano del golfo
<span class="pagenum" id="Page_948">[948]</span>
contra de' loro nidi, per rendere ad essi
la pariglia: ordine che fu ben eseguito
col saccheggio di alquanti luoghi. Ebbe
nell'anno presente il <i>pontefice Paolo V</i>
una molesta briga colla corte di Francia,
per avere quel parlamento fatto bruciare
il libro del padre Suarez intitolato: <i>Defensio
Fidei</i>, perchè vi s'insegnava la
dottrina che sia lecito l'uccidere i re
tiranni e miscredenti. Tale era il decreto
del parlamento suddetto, che parea lesa
l'autorità pontifizia. Di gravi querele
perciò furono fatte a Parigi dal nunzio
del papa; e finalmente si trovò temperamento,
che il re scrisse un'ossequiosa
lettera al pontefice con proteste che niuno
intendeva di derogare ai diritti della
santa Sede, con persuasione nondimeno
che anche la Santità sua condannerebbe
come cattiva e perniciosa la prefata
dottrina.
</p>

<hr />
</div>

<div class="chapter">
<h2 class="hidden" id="MDCXV">MDCXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXV</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Paolo V</span> papa 11.</td>
  </tr>
  <tr>
    <td><span class="smcap">Mattias</span> imperadore 4.</td>
  </tr>
</table>

<p>
Non si sapea dar pace il <i>marchese
dell'Inoiosa</i>, perchè il <i>duca di Savoia</i> non
avesse finora imparato a chinare il capo,
parendo che la di lui resistenza e costanza
nei suoi impegni tornasse in discredito
della potenza ed estimazione
della corte di Spagna. Fece quanti mali
uffizii potè ad essa corte; e perciocchè
furono intercette lettere dal re Cattolico
al medesimo governator di Milano, date
nel dì 2 e 20 di gennaio dell'anno presente,
si vide venuto ordine da Madrid
di continuar la guerra contra del duca.
Queste lettere pubblicate servirono del
pari a scoprire le intenzioni degli Spagnuoli,
contrarie alle proteste di voler
la pace, e a giustificare la necessità del
duca per la propria difesa. Sul fine di
marzo uscì il governatore in campagna
con più di venti mila tra fanti e cavalli
(altri dicono molto più), e andò ad impadronirsi
di Ricoveran nelle Langhe.
Ancorchè il duca non avesse che circa
<span class="pagenum" id="Page_949">[949]</span>
quindici mila combattenti (Vittorio Siri
non li fa più di dieci mila), pure anche
egli animosamente si portò all'assedio
di Bestagno. Seguirono varie azioni calde,
con danno per lo più degli Spagnuoli,
finchè il duca, conoscendosi soperchiato
dal numero de' nemici, si ritirò con
buon ordine. Fu allora la città d'Asti
minacciata d'assedio, e andò in fatti
l'Inoiosa ad accamparsi in quelle parti.
Perchè senza prendere il picciolo castello
di Castiglione, non poteva avvicinarsi
ad Asti, dopo aver battuta una brigata
di Savoiardi, con pochi colpi di cannone
obbligò i difensori di Castiglione a renderlo
con buoni patti. Ciò fatto, il duca,
per aver inteso che da Napoli, Firenze
ed Urbino venivano altri rinforzi all'armata
nemica, e che il governatore avea
occupato San Damiano, si ritirò sotto
Asti, e a vista di lui andò ancora nelle
vicine colline a postarsi il governatore.
Uscì un giorno il duca addosso ai Napoletani
con tal vigore, che ne fece strage
di trecento. A questo rumore tutto il
campo spagnuolo fu in armi, e si spinse
contro il duca. Non tennero saldo i suoi
Svizzeri, e toccò alla cavalleria di sostener
tutto il peso della battaglia. La
notte separò il combattimento, nel quale
tanto il <i>duca</i> che il <i>principe Tommaso</i>
suo figlio si segnalarono, avendo avuto
il primo uccisi due cavalli sotto di lui,
ed uno il figlio. Restò il campo agli Spagnuoli,
ma colla perdita di mille persone,
e di ottanta rimaste prigioniere. Dalla
parte del duca tra morti e prigionieri se
ne contarono non più di cento. Scrivono
altri, che, quantunque poco sangue si
spargesse, pure non poco coraggio mostrarono
le milizie del duca.
</p>

<p>
Allora si diede certamente principio
all'assedio d'Asti, dove pretendono alcuni
che il governatore avesse più di
trenta mila combattenti. Seguirono poi
varii fatti d'arme, e cominciò per le fatiche,
per li cattivi alimenti e pel fetore
degli uccisi a provarsi nelle milizie dell'Inoiosa
una micidiale epidemia. Questo
<span class="pagenum" id="Page_950">[950]</span>
fiero salasso, e più l'interposizione del
nunzio del papa, del marchese di Rambugliet
ministro di Francia, che si servì
di minaccie in tal congiuntura, e degli
ambasciatori d'Inghilterra e Venezia,
indussero, tanto il duca che il governator
di Milano, a gustar le proposizioni di
un accomodamento. Nel dì 21 di giugno
fu conchiuso, e poi nel dì 22 sottoscritto
il trattato, per cui restò accordato agli
Spagnuoli il sì desiderato puntiglio che il
duca fosse il primo a dar principio al disarmamento,
con far uscire d'Asti mille
uomini di quella guarnigione; dopo di
che l'Inoiosa ritirò di là le sue truppe.
Furono rimesse al giudizio dell'imperatore
le differenze delle case di Savoia e di
Mantova; rimessi in grazia del duca di
Mantova quei che aveano prese l'armi
contra di lui; e dichiarato che, in caso di
contravvenzione dalla parte degli Spagnuoli,
il maresciallo Lesdisguieres colle
soldatesche del Delfinato fosse tenuto a
dar soccorso al duca. Disapprovò poi la
corte di Madrid la condotta del marchese
d'Inoiosa, e richiamatolo in Ispagna al
rendimento dei conti, spedì al governo
di Milano don Pietro di Toledo marchese
di Villafranca, il quale non tardò a far
comparire la sua ripugnanza all'esecuzion
del trattato d'Asti, tanto col negar la restituzione
d'Oneglia e di Marro, quanto
coll'andar facendo nuove leve di gente
invece di cassar le vecchie. Proponeva
egli intanto al duca dei grandi vantaggi,
qualora questi avesse fatto qualche atto
di sommessione al re Cattolico, e si fosse
gittato nelle sue braccia. Tale in questi
tempi era la politica spagnuola. Nè pure
il duca di Mantova Ferdinando, imboccato
da essi Spagnuoli, volle sottoscrivere la
suddetta pace, e fece vendere i beni del
conte Guido di San Giorgio, valoroso
signor Monferrino, che contra di lui
avea prese l'armi. Così passò l'anno
presente, con restar fra le parti una calma
di apparenza e una vera segreta
burrasca, ma insieme con aumentarsi il
plauso al <i>duca Carlo Emmanuele</i>, per
<span class="pagenum" id="Page_951">[951]</span>
non aver egli mai consentito ad atto alcuno
di umiliazione vergognosa e pregiudiciale
ai diritti della sua sovranità, e
per essersi fatto conoscere maestro di
guerra, sostenendo con forze tanto inferiori
lo sforzo de' suoi avversarii: plauso
nondimeno che gli costò ben caro per la
desolazion de' suoi sudditi e del suo erario,
senza avere acquistato un palmo di
terreno.
</p>

<p>
Svegliossi un altro incendio di guerra
nell'anno presente fra la <i>repubblica di
Venezia</i> e l'augusta <i>casa d'Austria</i>, ossia
coll'<i>arciduca Ferdinando</i>. Per quante
querele avessero fatto i Veneziani con
esso arciduca per le insolenze degli
Uscocchi, esercitate spezialmente nel
precedente anno, e fatte calde istanze,
affinchè quei masnadieri fossero allontanati
da Segna e dal mare, niun buon
effetto se n'era potuto vedere. Però, perduta
la pazienza, tanto per mare che
per terra prepararono essi Veneti maniere
più efficaci per ottener colla forza
quella giustizia che non potevano conseguir
colla ragione. Mandarono essi alquante
galee a bloccar Trieste e Fiume,
e per terra genti che distrussero le saline
fabbricate dai Triestini contro i
patti. Ma queste genti nel ritirarsi assalite
da Benvenuto Petazzi e dal capitano
Daniele Francuol con assai schiere di
armati austriaci, rimasero sbaragliate
e trucidate in buona parte. Spedirono
poscia i Veneziani nel Friuli un esercito
di otto mila fanti e di due mila cavalli,
che, passati nel territorio degli Austriaci,
presero più di sessanta villaggi, e andarono
finalmente a mettere l'assedio a
Gradisca, fortezza di molta importanza
sopra il fiume Lisonzo, dove era un presidio
di valorosi difensori. Ma volendo
essi Veneti far leva di gente in Italia,
trovarono difficoltà dappertutto. Il <i>papa</i>
spezialmente per le passate differenze
disgustato di essi, non permise ne' suoi
Stati che si arrolasse alcuno. Molto meno
<i>Cesare duca</i> di Modena, perchè la guerra
si faceva contro l'imperador suo sovrano;
<span class="pagenum" id="Page_952">[952]</span>
e perchè richiamato il <i>principe Luigi
d'Este</i> suo secondogenito dal servigio di
essi Veneti, della cavalleria de' quali era
generale, non volle ubbidire, il padre
arrivò capitalmente a bandirlo, ma con
pensiero di assolverlo, subito che si potea,
da tale disubbidienza. Così fecero gli
altri principi italiani; e perciò si rivolse
la repubblica a cavare dall'Albania, Dalmazia
ed altri luoghi di oltramare quanta
copia d'armati potè. La gente inviata
sotto Gradisca era in gran parte collettizia
ed inesperta nel mestier della guerra;
i difensori all'incontro avvezzi alle
armi e feroci; sicchè tra le vigorose sortite
di essi, e gli assalti infelicemente dati
dai Veneti, convenne ritirarsi dall'assedio.
E tanto più, perchè il nunzio del
papa, il gran duca di Toscana e il duca
di Mantova s'interposero per trattar di
pace: al che si adoperava anche il governator
di Milano, tutto che gli fosse venuto
ordine di Spagna di dare assistenza agli
Austriaci contra de' Veneziani. Entrò poscia
la mortalità nel campo veneto, per
cui restò notabilmente sminuito; contuttociò
riuscì al provveditor Foscarini e all'Erizzo
altro provveditore d'impadronirsi
di Chiavaretto, Luciniso, Fara e
d'altri luoghi. Poco poi stettero ad ingrossarsi
gli Austriaci, che non solamente
ripulsarono i Veneti, ma misero
anche a ferro e fuoco un gran tratto del
loro paese, con declinare ogni dì più la
fortuna dell'armi venete. Mancò di vita
in questi tempi <i>Marcantonio Memo</i> doge
di Venezia, e nel novembre fu a lui sostituito
Giovanni Bembo, personaggio di
gran merito in età di ottant'anni.
</p>

<hr />
</div>

<div class="chapter">
<h2 class="hidden" id="MDCXVI">MDCXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXVI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Paolo V</span> papa 12.</td>
  </tr>
  <tr>
    <td><span class="smcap">Mattias</span> imperadore 5.</td>
  </tr>
</table>

<p>
Non sapeano darsi pace i ministri di
Spagna, e massimamente il <i>Toledo</i> governator
di Milano, che il duca di Savoia
<i>Carlo Emmanuele</i> andasse tuttavia colla
testa sì alta, non avendo egli, per quante
<span class="pagenum" id="Page_953">[953]</span>
insinuazioni gli fossero state fatte da
amici e nemici, voluto mai indursi ad
umiliazioni improprie al suo grado, ma
esatte da chi metteva in confronto di
questo principe la troppo eccedente grandezza
dei monarchi di Spagna. Faceva
istanze il duca che il governatore eseguisse
la pace d'Asti, e, all'incontro, il
governatore richiedeva che il duca disarmasse:
al che questi ripugnava per sospetto
di rimanere esposto alle vendette
spagnuole. Pertanto lungamente s'andarono
barattando parole, progetti e ripieghi;
e quando qualche proposizione piaceva
all'uno, incontrava tosto la disgrazia
di dispiacere all'altro. Fu inviato dal
<i>pontefice Paolo</i> a Milano e in Piemonte
con titolo di nunzio straordinario <i>Alessandro
Lodovisio</i> arcivescovo di Bologna,
che fu poi fatto cardinale nel dì 19 di
settembre del presente anno; e giunse
ad essere papa, siccome diremo, col nome
di <i>Gregorio XV</i>. Non lasciò indietro diligenza
veruna questo prelato per effettuar
la mente pia del pontefice; ma vi perdè
anch'egli l'olio e la fatica. Andavano
perciò crescendo le diffidenze e le disposizioni
a nuova rottura, quando il
duca per qualche lettera intercetta, o per
altra via, venne a scoprire una trama
ordita dal <i>duca di Nemours</i>, ramo della
casa di Savoia, trapiantato in Francia,
ma nemico d'essa, che adunati in essa
Francia tre o quattro mila soldati, e passando
d'intelligenza col governator di
Milano, meditava di sorprendere la Savoia,
e di unirsi poscia cogli Spagnuoli.
Fu molto sollecito il duca a far prendere
dal <i>principe Vittorio Amedeo</i> suo primogenito
i passi di Aunicy e Rumigli; con
che fece abortire tutti i disegni del suddetto
duca di Nemours, contra di cui si
dichiararono ancora molti principi della
Francia. Veggendosi egli adunque alla
vigilia di una nuova guerra, ordinò che
si fortificasse Asti e Vercelli, e che si
fabbricasse un ponte sul Po a Crescentino,
e un altro alla Sesia, quasichè egli
meditasse di voler essere il primo alle
<span class="pagenum" id="Page_954">[954]</span>
ostilità. Sul principio di settembre mosse
il governator di Milano l'armata sua
consistente in venti mila fanti e tre mila
cavalli, e gittò anch'egli un ponte sulla
Sesia. Ma eccoti comparire in campo anche
il duca di Savoia con otto mila fanti
la maggior parte Franzesi, ed altrettanti
e forse più fra Savoiardi, Piemontesi,
Svizzeri e Vallesi. In essa armata si contavano
quasi due mila cavalli, ch'erano
il maggior suo nerbo, e valevano assai
più dei tre mila di Milano. Divolgava
dappertutto il duca di avere venticinque
mila fanti e due mila cinquecento cavalli,
per accrescere la riputazion delle sue
forze; e fu egli il primo a spignere in
Monferrato le sue genti, con occupar
Villanova, Murano ed altri luoghi. Tentò
anche di rompere il ponte degli Spagnuoli
sulla Sesia: il che non gli riuscì.
</p>

<p>
Nel dì 14 di settembre passò l'esercito
ispano la Sesia, ed incamminossi
verso la Motta e Villanuova, dove s'era
trincierato il duca, con disegno di dar
battaglia. Ma fu prevenuto dal duca, il
quale con una imboscata all'improvviso
si scagliò contro la vanguardia spagnuola
al passaggio di un fosso, e cominciò a
menar le mani. Duro fu il conflitto; ma
accorso tutto il campo del governatore,
il duca fu astretto a ritirarsi colla peggio,
avendo perduto più di quattrocento fanti
e di sessanta cavalli, oltre ai feriti. Pareano
indirizzate le mire del Toledo sopra
Crescentino; il duca, ancorchè il passaggio
gli fosse quasi precluso, pure arditamente
portatosi colà, fece passar la voglia
ai nemici di tentar quella terra. Seguirono
poscia altre fazioni, avendo il
duca occupati varii luoghi nel Monferrato,
e all'incontro il governatore di Milano
Santià e San Germano; per la quale
ultima piazza, troppo vilmente renduta,
fu d'ordine del duca tagliato il capo a
chi ne avea il governo. Intanto l'autunno
cominciava colle pioggie a difficoltar
il campeggiare; e perciocchè il governatore
desiderava pure di segnalarsi con
qualche fatto, accadde che il duca mosse
<span class="pagenum" id="Page_955">[955]</span>
l'armata sua per andare a postarsi alla
Badia di Lucedio: laonde fu spedita parte
della cavalleria spagnuola con fanti in
groppa ad assalire la di lui retroguardia.
A poco a poco si andarono impegnando le
parti ad un fiero conflitto, sostenuto valorosamente
dai ducheschi, finchè sopraggiunsero
le schiere tedesche, le quali per
fianco assalirono con tal vigore i reggimenti
franzesi del duca, che li misero
in fuga; nè con tutte le esortazioni e preghiere
di esso duca si poterono ritenere
i fuggitivi. Andò dunque in rotta e si disperse
l'esercito duchesco, con lieve strage
nondimeno, essendo restati sul campo
poco più di quattrocento uomini, circa
mille feriti e ducento prigionieri, colla
perdita di undici insegne di fanteria e tre
di cavalleria: laddove dalla parte degli
Spagnuoli solamente vi perirono cento
soldati, ed altrettanti furono i feriti. Dopo
di che l'armi del governatore occuparono
varii luoghi e spezialmente Gattinara,
di modo che venne Vercelli a restar come
bloccato. Intanto dalla parte del mare il
signor di Broglio avea mossa guerra a
Nizza; in Savoia tuttavia si vivea con sospetti
del duca di Nemours; molti Franzesi
dell'armata duchesca chiedevano
congedo, e quel che più afflisse il duca,
fu l'essere stato imprigionato in Parigi il
<i>principe di Condè</i>, principal suo sostegno
e speranza nei presenti travagli.
</p>

<p>
Trovavasi perciò il duca Carlo Emmanuele
sbattuto dalla fortuna da tutte
le parti; e pure l'eroico suo animo giammai
non s'invilì in tante disgrazie e pericoli.
Ricorse allora all'accortezza sua,
per guadagnar tempo, al <i>cardinal Lodovisio</i>
e al signor di Bethunes ambasciatore
di Francia, facendoli muovere di nuovo
proposizioni di pace con don Pietro di
Toledo, il quale volentieri vi prestò
l'orecchio, parte perchè stanco dei disagi
della guerra, e parte perchè tutto gonfio
credeva di avere talmente abbassato
il duca, che più non potesse alzare il capo.
In questo mentre non solamente respirò
Carlo Emmanuele, ma cominciarono anche
<span class="pagenum" id="Page_956">[956]</span>
a prendere miglior piega gli affari
suoi in Savoia e Nizza, per essere seguito
un accordo col duca di Nemours. Oltre
a ciò, il re di Francia gli promise di non
abbandonarlo; e i Veneziani, coi quali
egli avea fatta dianzi lega, gl'inviarono
buone somme di denaro, e promesse di
settantadue mila ducati il mese, durante
la guerra, in guisa tale, ch'egli andò da
lì innanzi inventando nuovi sotterfugi per
non accordare giammai alcuna delle condizioni
poco onorevoli per lui, proposte
dal governatore. Parlò poscia con tuono
più alto, dacchè intese che l'esercito spagnuolo
notabilmente ogni dì più scemava
per le malattie e per le diserzioni, stante
il non correre le paghe. Si ridusse poi a
tale il Toledo, che gli convenne ritirar le
sue truppe dal Piemonte, con lasciar solamente
ben presidiato San Germano, e
con saccheggiare e incendiare Santià. Venuto
intanto il duca a scoprire che il principe
di Masserano era in trattato col governator
di Milano di prendere presidio
spagnuolo, sotto le feste di Natale gli
spedì addosso il principe di Piemonte suo
figlio con cinque mila fanti e mille cavalli,
che forzò quella terra a rendersi. Tali
furono nel presente anno gli avvenimenti
del Piemonte.
</p>

<p>
Quanto alla guerra de' Veneziani cogli
Austriaci, continuò questa senza fatti
meritevoli, che io mi fermi a raccontarli.
Solamente accennerò che ad essi Veneti
riuscì nel dì 19 di marzo d'impossessarsi
della fortezza di Mascheniza, e
poi di Sorisa, nido d'Uscocchi. All'incontro,
venne fatto agli Austriaci di occupar
la Pontieba de' Veneziani, dove fecero
buona preda. Ma non tardò il provveditor
Foscarini col conte Francesco
Martinengo a ricuperar quel luogo, e poscia
ad occupar anche la Pontieba Austriaca,
posta di là dal fiume, con tutte le
mercatanzie e robe di molto valore che
ivi si trovarono. Restò anche preso dai
Veneziani Caporetto, luogo d'importanza,
con istrage di alcune centinaia d'Austriaci,
e ben fortificato dipoi. <i>Don Giovanni
<span class="pagenum" id="Page_957">[957]</span>
de Medici</i> passò in questo anno al servigio
dei Veneziani con titolo di governator
generale. Nè si dee omettere che, andando
in corso nell'anno presente la
squadra delle galee di Napoli nel Mediterraneo,
s'incontrò nella flotta de' Turchi,
e venne furiosamente alle mani. Dicono
che si contarono affondate sei galee
di que' Barbari, e sedici altre danneggiate
oltre modo dalle artiglierie de' cristiani,
e che vi rimasero estinti più di due mila
Musulmani. Probabilmente la fama avrà
ingrandita questa vittoria, non sapendosi
che i cristiani andassero a contare gli
estinti dell'armata nemica. Parimente
dalle galee del gran duca, correndo il
mese di maggio, furono prese due turchesche,
con guadagno di più di cento mila
scudi, e liberazione di quattrocento trenta
schiavi cristiani, in luogo dei quali furono
posti al remo ducento quaranta
Turchi. Medesimamente vennero in potere
delle galee di Malta sette legni turcheschi
colla morte o prigionia di cinquecento
giannizzeri, che vi erano sopra.
</p>

<hr />
</div>

<div class="chapter">
<h2 class="hidden" id="MDCXVII">MDCXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXVII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Paolo V</span> papa 13.</td>
  </tr>
  <tr>
    <td><span class="smcap">Mattias</span> imperadore 6.</td>
  </tr>
</table>

<p>
Già vedemmo che nella pace d'Asti
fra la Spagna e il duca di Savoia fu concordato
che, in caso di inosservanza
dalla parte degli Spagnuoli, il maresciallo
di Lesdiguieres dovesse accorrere in aiuto
del duca. Fece <i>Carlo Emmanuele</i> così
chiaramente conoscere il mancamento
degli Spagnuoli in questo particolare, che
Lesdiguieres si credè obbligato come persona
privata a mantener la parola. Per li
recenti matrimonii regali passava allora
fra le due corti di Parigi e di Madrid
buona armonia, e però i ministri di Spagna
gran rumore ed opposizion faceano
alla risoluzione del maresciallo. Ma questi
infine la vinse, sostenendo che l'onor
suo, e più quel della corona vi era
impegnato, per sostenere la pace fatta
per ordine del re Cristianissimo. Arrivò
<span class="pagenum" id="Page_958">[958]</span>
egli dunque a Torino nel dì 5 di gennaio
dell'anno presente con sette mila
pedoni e cinquecento cavalli: soccorso,
che, come venuto dal cielo, fu accolto
dal duca con gran giubilo, siccome il suo
condottiere, con ogni dimostrazione di
onore e d'affetto. Erasi ritirata la principessa
di Masserano coi figli in Crevacuore,
dove avea ammesso presidio spagnuolo.
Il duca, senza perdere tempo, spedì
colà con assai forze <i>Vittorio Amedeo</i>
suo figlio principe di Piemonte, che, disposte
le artiglierie, cominciò a bersagliare
la piazza. Per soccorrerla inviò il Toledo
un corpo di gente sotto il comando di
don Sancio di Luna castellano di Milano,
il quale, trovato ben trincierato il principe,
altro far non potè che accamparsi
in vicinanza di lui. Ma nel visitare i posti
insorta una scaramuccia, restò egli ucciso,
e Carlo di Sanguinetto, mastro di
campo, con un terzo di Napoletani vi fu
fatto prigione. Intanto la guernigione con
capitolazione onesta rendè il castello.
Passò dipoi il duca coi figli <i>Vittorio</i> e
<i>Tommaso</i>, con Lesdiguieres e con tutte
le sue forze nel Monferrato; impiegò ventiquattro
pezzi di bombarde a battere la
fortezza di San Damiano da quattro lati.
Dentro vi era un debole presidio. Mentre
un dì si dava un furioso assalto ad
una parte, i difensori quasi tutti accorsi
colà ne lasciarono esposta un'altra al
tentativo della cavalleria franzese, la
quale, messo piede a terra, si arrampicò
sul muro. Presa fu la terra, e tutta messa
a sacco, ed anche usata crudeltà contro le
vite dei difensori. Vennero, d'ordine del
duca, smantellate le mura, affine di restar
libero da quello stecco sugli occhi,
venendo il caso della restituzione. Nella
città d'Alba poche munizioni, scarso presidio
si trovava. Vi fu inviato dal duca il
conte Guido di San Giorgio con sufficiente
corpo di fanteria, cavalleria ed artiglieria
a visitarla. Giacchè il governator di
Milano si guardava dal mettere in pericolo
i suoi, nè volle soccorrerla, dopo
dodici giorni d'assedio, venne essa città
<span class="pagenum" id="Page_959">[959]</span>
all'ubbidienza del duca, il quale s'impadronì
anche di Montiglio, terra che infelicemente
anch'essa andò a sacco.
</p>

<p>
In un bell'auge erano già gli affari
del duca, quando pel tanto pontare della
regina Maria madre del re Cristianissimo,
ben affetta agli Spagnuoli e alla casa
Gonzaga, Lesdiguieres, per timore di
perdere il governo del Delfinato, se ne
tornò di là dai monti con grave dispiacere
del duca: sennonchè da lì a poco
tempo risorsero le speranze sue per le
mutazioni avvenute in Francia. Trovavasi
pel favore della regina suddetta salito si
alto il Concino Fiorentino, che occupava
tutta la confidenza di lei e del giovinetto re
Lodovico XIII, dipendente tuttavia dai voleri
della madre. Era costui conosciuto solamente
col nome di maresciallo d'Ancre,
a cui l'invidia per l'eccedente sua fortuna
avea tirato addosso l'odio di quasi tutti i
principi, disgustati del governo della regina,
sino a rivoltarsi contra del medesimo
re. Ma finalmente avvertito esso monarca
onde procedessero tanti torbidi e disordini,
ordinò che l'Ancre fosse fatto prigione.
Perchè egli volle difendersi (così
fu dato a credere al re), una delle guardie
l'uccise, e contro il cadavere di lui
infierì dipoi la plebe parigina. Colla morte
di costui tornò la quiete nel regno; i
principi sollevati dimandarono perdono,
ed ottennero grazia; e la regina madre
fu mandata a Blois in riposo. Vittorio
Siri, fra gl'Italiani, ed alcuni ancora
degli scrittori franzesi, non han lasciato
senza apologia la memoria dell'Ancre,
confessandolo immeritevole d'un sì lagrimevol
fine. Sperò allora il duca Carlo
Emmanuele di essere meglio assistito. Ma
intanto <i>don Pietro di Toledo</i> governator
di Milano sì grossi rinforzi avea ricevuto
dalla Fiandra e da don <i>Pietro di Girona</i>
duca di Ossuna vicerè di Napoli, che fu
creduto ascendere l'esercito suo adunato
a venti mila fanti e cinque mila e cinquecento
cavalli. Fu parere di un saggio sperimentato
capitano che per cogliere nel
vero si avesse ordinariamente a detrarre
<span class="pagenum" id="Page_960">[960]</span>
quasi un terzo del decantato numero
delle armate. Ora il Toledo con tante
forze, senza neppure comunicar i suoi
disegni al consiglio, all'improvviso, passata
la metà di maggio, comparve sotto
Vercelli; e fu sì inaspettato questo colpo,
che quattro compagnie di cavalli, uscite
di quella città per ispiar gli andamenti
de' nemici, restarono tagliate fuori e disperse.
Al primo avviso di queste novità
fu sollecito il duca a spedire mille e
cinquecento fanti ed alcune compagnie
di cavalli, con degli ingegneri, che a man
salva entrarono in Vercelli. Ma essendo
già formati i trincieramenti, e dato principio
all'espugnazione di quella città,
volle il duca spignere colà cinquecento
cavalli, cadauno con un sacchetto di polvere
in groppa; e se n'ebbe ben a pentire.
Perciocchè assaliti e respinti dalle
milizie spagnuole, accidentalmente s'attaccò
fuoco a quella polve, e con miserabil
spettacolo, a riserva di cinquanta, gli
altri morirono pel fuoco, o si annegarono
nella vicina Sesia, o abbrustoliti rimasero
prigionieri. Altri tentativi fece il duca per
introdurre soccorsi, massimamente di
polve da fuoco, in quella città, e male di
tutti gli avvenne. Una memorabil difesa
intanto faceva il presidio duchesco, e per
quanti assalti dessero gli Spagnuoli, venivano
sempre con gran mortalità respinti.
Vi perirono fra gli altri il signor di Quen
mastro di campo de' Valloni, don Alfonso
Pimentello generale della cavalleria, don
Luigi da Leva, Ottavio Gonzaga, il mastro
di campo Cerbellone, il conte di Montecastello,
don Garzia Gomez generale dell'artiglieria,
ed altri uffiziali che io tralascio.
Nulla dico delle lor soldatesche,
le quali, tra per le ferite e per le malattie
patirono un notabil deliquio. Essendo
persistito quell'assedio dal dì 24
di maggio sino al dì 26 di luglio, fatta
un'onorevole capitolazione, ne uscì la
guernigion duchesca, e cedette il posto
alla spagnuola. Le stanche milizie furono
appresso mandate ai quartieri.
</p>

<p>
Intanto lentamente procedeva per
<span class="pagenum" id="Page_961">[961]</span>
terra la guerra de' Veneziani contro gli
Austriaci, quando una nuova ne fu loro
suscitata per mare dal duca d'Ossuna
vicerè di Napoli. Nemico egli dichiarato
del nome veneto, ed insieme voglioso di
dar braccio alla casa d'Austria, fece un
bell'armamento di galeoni, o, vogliam
dire, vascelli, e li inviò nell'Adriatico
sotto il comando di Francesco Riviera
Granatino, per fare una diversione alle
armi venete. Immantinente ancora la repubblica
unì diciotto galee sottili, due
galeazze e sette galeoni, e spintele in
mare, fece ritirare in fretta il Riviera a
Brindisi. Fu allora che gli Uscocchi, animati
dal movimento de' Napoletani, uscirono
con assaissime barche in mare, e
presero quanti legni mercantili ebbero
la disavventura di cader sotto le loro
unghie, giugnendo coloro a far prede
fino sui lidi della città di Venezia. Ma
più che mai ostinato il duca d'Ossuna
in questa impresa, a forza di nuovi aggravii
e gabelle radunato assai danaro,
accrebbe sì fattamente la sua flotta, che
giunse ad avere trentatrè galee e diecinove
galeoni, tutti bene armati di soldatesca
veterana, e inoltre di quattro altre
migliaia di combattenti. Ne fu generale
don Pietro di Leva, e voce correa che
volessero procedere contro la stessa città
di Venezia: voce al certo troppo boriosa,
ma per cui i saggi Veneziani non lasciarono
di far tosto le dovute provvisioni,
con accrescere di fortificazioni e
di guardie le bocche delle lagune, dando
perciò l'armi a tutto il popolo. Passò il
capitan generale, ossia provveditor veneto,
Gian-Giacomo Zane a Liesina colla
sua flotta, composta di quaranta galee
sottili, quaranta barche lunghe, sei galeazze
e quindici galeoni; ma quantunque
più di venti mila persone si contassero
in essa, pure appena tre mila ve ne erano
di addottrinate nel mestier dell'armi.
Arrivò colà anche l'armata dell'Ossuna;
e quando ognun si aspettava un fiero
combattimento, al quale si erano preparati
gli Spagnuoli, il general veneto inaspettatamente
<span class="pagenum" id="Page_962">[962]</span>
si ritirò nel porto, lasciando
indietro una tartana che restò preda
de' nemici. Dalla forza de' venti trasportato
il Riviera verso la Dalmazia, s'incontrò
in dieci galee e due barche grosse
de' Veneziani due delle quali galee, chiamate
maone, siccome ancora le barche,
erano cariche di merci. Ebbero la fortuna
di salvarsi sette di quelle galee; ma
le due maone colle due barche ed una
galea andarono precipitosamente ad afferrare
il lido: con che fuggirono gli
uomini in terra; ma i legni rimasero in
poter degli Spagnuoli con tutte le merci
e danaro, il valsente delle quali (forse
non senza millanteria) si fece ascendere
ad un milione di ducati. Presero essi
dipoi diversi altri legni carichi di merci
e di vettovaglie, perchè liberamente scorreano
pel golfo, senza che il provveditor
Zane si volesse affrontar con loro: perlochè
fu dipoi processato, ma anche per
buone ragioni assoluto in Venezia. Perchè
in questi tempi si aprì un maneggio
di pace alla corte di Madrid, il re Cattolico
ordinò che si ritirasse dall'Adriatico
la sua flotta. Ma giunti in soccorso della
repubblica quattro mila e trecento Olandesi,
guidati dal conte Giovanni di Nassau,
allora i Veneziani varcarono il Lisonzo,
e tentarono di passare sotto Gorizia.
Dappertutto trovarono forti ostacoli,
laonde vi perirono molti lor bravi
uffiziali, e fra gli altri Orazio Baglione e
Virginio Orsino di Lamentano. Anzi fu
creduto che tra per il ferro e per le
malattie trenta mila soldati veneti lasciassero
ivi la vita; laddove degli Austriaci
ne mancarono (per quel che ne
fu detto) solamente quattro mila.
</p>

<p>
Trattavasi intanto alla gagliarda di
pace nella corte di Madrid, essendo perciò
giunte colà le procure tanto della repubblica
veneta, che di Carlo Emmanuele
duca di Savoia nella persona di Pietro
Gritti ambasciator veneto, andando ben
d'accordo d'interessi queste due potenze.
Furono bensì stabiliti gli articoli dell'accomodamento;
ma a ratificarli si trovarono
<span class="pagenum" id="Page_963">[963]</span>
renitenti non meno i Veneziani, che
il duca di Savoia e il duca di Mantova. I
primi richiedevano la restituzione delle
prede fatte dal duca d'Ossuna, e voleano
garante della pace il re Cristianissimo. Il
duca di Savoia, perchè pretendeva che la
restituzion di Vercelli precedesse al disarmo.
Quel di Mantova stava forte in
richiedere il pagamento dei danni sofferti
nel Monferrato, e troppa ripugnanza sentiva
a perdonare al conte Guido di San
Giorgio. Si giocò un pezzo colla più fina
politica e con incredibili raggiri in questi
trattati, e vi ebbero a perdere la tramontana
e la pazienza i ministri del papa e
del re di Francia, ansanti sempre di ridurre
gli alterati animi alla concordia.
Ma ecco sopraggiugnere in Piemonte
verso il principio d'agosto il maresciallo
di Lesdiguieres (benchè senza approvazione
del re Cristianissimo, per quanto si
fece poi credere), il conte d'Auvergne
generale della cavalleria di Francia, il
duca di Roano, i conti di Candale, Schombergh,
ed altra fiorita nobiltà franzese, con
buone brigate di fanteria e cavalleria;
siccome ancora il marchese di Baden, e
il principe d'Ainault con molti Tedeschi,
e tre mila Bernesi, tutti in soccorso del
duca di Savoia. Rinvigorito da queste
forze il duca, uscì in campagna, e nel dì
primo di settembre prese d'assalto la
terra di Felizzano, dove circa mille e
cinquecento Trentini rimasero, parte tagliati
a pezzi, parte prigioni. Quindi s'impadronì
di Quattordici, Refrancor, Ribaldone,
Soleri, Corniento ed altri luoghi
dell'Alessandrino; poscia di Annone e
della rocca d'Arasso: per li quali progressi
il Toledo governator di Milano,
impotente a campeggiare, si trovava in
non lieve imbroglio. Ma ne fu liberato
dai monarchi di Francia e Spagna, che
daddovero voleano la pace d'Italia. Però
nel dì 6 di settembre questa fu conchiusa,
con istabilire che il duca di Savoia restituisse
tutto l'occupato nello Stato di Milano,
e nel Monferrato, e disarmasse; ed
altrettanto facesse ancora il governator
<span class="pagenum" id="Page_964">[964]</span>
di Milano; essendo rimesse all'imperadore
le pretensioni della casa di Savoia
contro quella di Mantova. Per conto dei
Veneziani, l'<i>arciduca Ferdinando</i>, già divenuto
re, dovea restituire ogni luogo
tolto ad essi, e slontanare gli Uscocchi da
Segna e dalle vicinanze del mare; siccome
ancora i Veneziani doveano restituire
ogni luogo occupato agli Austriaci. Mostrossi
dipoi adirato il senato veneto contra
de' suoi ministri, che aveano acconsentito
a' suddetti articoli; e il duca di
Savoia per varie ragioni ricalcitrò. Ma
convenne cedere al re Cristianissimo, che
risentitamente nè comandò l'esecuzione,
e fece anche arrestare in Lione per questo
l'ambasciator Contarino. E perciocchè
i Veneziani non s'erano mai voluti
ritirare dall'assedio di Gradisca, e questa
oramai agonizzava, il governator di Milano
ostilmente entrò nei territorii di
Bergamo e di Crema, e recò eccessivi
danni a quegl'innocenti popoli. Da questa
diversione risultò la salute di Gradisca.
</p>

<p>
Era tornata in Lombardia e nel Friuli
la calma mercè della pace suddetta, ma
non cessò per questo la burrasca nelle
parti dell'Adriatico. Aveano i Ragusei
dato ricetto e viveri all'armata navale
del duca d'Ossuna; amareggiati perciò i
Veneziani ordinarono alla loro armata
navale di danneggiar le terre di quella
repubblica. Essendo ricorsi quei di Ragusi
all'Ossuna, spedì egli di nuovo il
Riviera alla lor difesa con una squadra
di galee e galeoni armati di tutto punto.
Nel dì 10 di novembre furono a vista le
due nemiche flotte. La veneta era di lunga
mano superiore all'altra in numero
di legni, ma non assai fornita di marinaresca,
nè di combattenti. Nel dì seguente
le artiglierie diedero principio in lontananza
alla lor sinfonia. Ma non si venne
mai all'abbordo; perciò, dopo aver la capitana
spagnuola cagionato gran danno
colle bombarde e colla moschetteria alle
navi nemiche, talmente si sgomentarono
le soldatesche venete, che, per quanto facesse
<span class="pagenum" id="Page_965">[965]</span>
e dicesse il prode lor generale Veniero,
non ne potè avere ubbidienza.
Cresciuto poi il vento, si separarono le
due armate; la veneta verso l'Albania e
Schiavonia, con perdersi cinque delle sue
galee sottili per la furia del mare, e la
spagnuola a Manfredonia e Brindisi. Ebbero
poscia il meritato gastigo gli uffiziali
veneti che aveano mancato al loro dovere.
Il Veniero fu premiato. Non tanto
per isventare altri tentativi che potesse
far l'Ossuna, quanto per risarcire il suo
onore, il senato veneto immediatamente formò
una maggiore armata navale di
vascelli e di altri legni da guerra, sì bella
e potente, che da gran tempo non se ne
era veduta una somigliante, e vi imbarcò,
oltre ad altre milizie, tre mila Olandesi.
Corse questa flotta per tutto il golfo anche
nell'anno seguente, senza trovare
nemico alcuno, perchè l'Ossuna non si
arrischiò da lì innanzi a fare il bravo
per mare. Ma quella guerra ch'egli non
potè più fare apertamente ai Veneziani,
insidiosamente non cessò egli di continuarla
contra di loro nel cuore della
stessa Venezia, siccome diremo. Trovavasi
in questi tempi l'<i>imperador Mattias</i>
senza successione; neppure ne aveano
i due suoi fratelli, cioè gli arciduchi
Alberto e Massimiliano. Però l'<i>arciduca
Ferdinando</i> Aglio del fu <i>arciduca
Carlo</i>, pensando per tempo ai proprii interessi,
e ad assicurare per sè la corona
imperiale, dopo avere ottenuta dai suddetti
due arciduchi una cessione, assistito
dalla corte di Madrid, si diede a tempestare
Mattias, perchè almeno gli cedesse
il titolo di re di Boemia. Non sapeva indursi
il buon imperadore a veder vivente
il funerale della sua autorità. Tuttavia,
prevalendo l'esempio di quello stesso che
egli avea fatto, e molto più le premure
del re Cattolico, aggiunto il timore che
potesse uscir fuori dell'augusta casa di
Austria lo scettro imperiale, si arrendè,
ed adottò esso Ferdinando in figlio, con
riserbare a sè l'amministrazione degli
Stati. Fu dunque Ferdinando solennemente
<span class="pagenum" id="Page_966">[966]</span>
coronato re di Boemia nel dì 29
di giugno. Erasi nei tempi addietro incapricciato
<i>Ferdinando Gonzaga duca</i> di
Mantova di Camilla Erdizina Casalasca,
ed era giunto a sposarla. Se ne svaghì
egli dipoi, secondo il costume di chi fa
simili salti; e furono trovate ragioni per
far dichiarare illegittimo e nullo quel
matrimonio. Ciò fatto, cercò ed ottenne
in moglie <i>Caterina de Medici</i>, sorella di
<i>Cosimo II gran duca</i> di Toscana. Nel dì  16
di febbraio del presente anno si solennizzarono
le loro nozze.
</p>

<hr />
</div>

<div class="chapter">
<h2 class="hidden" id="MDCXVIII">MDCXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXVIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Paolo V</span> papa 14.</td>
  </tr>
  <tr>
    <td><span class="smcap">Mattias</span> imperadore 7.</td>
  </tr>
</table>

<p>
Era ben colle carte stata data la pace
nell'anno precedente all'Italia, ma non
per anche si mirava l'esecuzion della
stessa pace. E ciò, perchè diffidando il
duca di Savoia del Toledo, torbido governator
di Milano, e degli Spagnuoli, non
si sapea risolvere a disarmare, sempre
temendo di essere beffato, e che restasse
ineffettuata la restituzion di Vercelli. Nè
i Veneziani dal canto loro si voleano quetare
re, se nello stesso tempo non vedeano
soddisfatto al pattuito in favore del duca
lor collegato. Oltredichè, un fiero ondeggiamento
tuttavia durava fra essi e il <i>duca
d'Ossuna</i>, facendo questi continue istanze
che la repubblica ritirasse dal golfo
la sua armata navale, e licenziasse gli
Olandesi; altrimenti minacciava con somma
altura di rinnovar la guerra, al qual
fine andava tutto dì accrescendo di nuovi
legni la flotta sua. Perciò da ogni parte
si rinforzavano i sospetti, nè appariva il
fine di queste turbolenze. Ma perchè <i>Filippo
III re</i> di Spagna sinceramente desiderava
la quiete; e quando anche tale non
fosse Stato il sentimento de' suoi ministri,
la corte di Francia assolutamente la volea
per suo decoro, dacchè il re Cristianissimo,
oltre all'essere Stato il promotor
d'essa pace, se ne era anche dichiarato
garante: finalmente il <i>duca Carlo Emmanuele</i>,
<span class="pagenum" id="Page_967">[967]</span>
assicurato da esso re della puntuale
corrispondenza degli Spagnuoli, verso
la metà di aprile disarmò, e rendè le piazze
occupate. Dal canto suo ancora il governator
di Milano restituì al duca le torre
d'Oneglia, Marro e San Germano, ed
alcuni altri luoghi. Ma per conto di Vercelli,
la cui restituzione era il punto più
importante degli altri, non sapeva egli
trovar la via di rimetterne il duca in possesso,
con isfoderare ogni dì nuove pretensioni
e difficoltà. Si superarono ancor
queste; laonde nel dì 15 di giugno
tornò quella città all'ubbidienza dell'antico
suo sovrano. E tal fine ebbe la presente
guerra della Lombardia, per cui rimasero
in vero sommamente afflitti ed
esausti gli Stati e l'erario di esso duca,
senza ch'egli avesse guadagnato un palmo
di terreno. Si guadagnò nondimeno una
singolar riputazione entro e fuori d'Italia,
per essersi fatto conoscere sì coraggioso
in guerra, e sì generoso conservatore
della sua dignità, essendosi specialmente
compiaciuti gl'Italiani di trovare
in questo principe chi non si voleva lasciar
soperchiare dalla prepotenza spagnuola,
che in questi tempi volea dar legge
a tutta l'Italia. Nella pace suddetta
erano restati indietro gli affari del conte
Guido di San Giorgio, essendo i suoi beni
stati confiscati dal duca di Mantova nel
Monferrato, senza che questo principe
volesse mai intendere parola di perdono.
Si fece tirar ben bene gli orecchi, ma
forzato in fine fu a rimettere in sua grazia
il conte, e alla restituzion de' suoi beni
per li buoni e forti uffizii del re Cristianissimo.
Protestava di molte obbligazioni
il duca di Savoia ad esso re di Francia
per l'appoggio datogli nelle passate traversie,
e però sul fine di ottobre inviò a
Parigi con superbo accompagnamento il
cardinal Maurizio suo figlio per portare i
suoi ringraziamenti a quel monarca, ed
anche per trattare altri affari, dei quali
si parlerà all'anno seguente.
</p>

<p>
Quanto alla <i>repubblica veneta</i>, intavolò
essa dei congressi coi ministri
<span class="pagenum" id="Page_968">[968]</span>
dell'<i>imperadore Mattias</i> e del <i>re Ferdinando</i>, per
dare esecuzione ai trattati. E infatti si
provvide alla quiete e sicurezza dello
Adriatico e del commercio, con ritirar gli
Uscocchi da Segna e dal litorale, e mandarli
ad abitare a Carlistot, e ad altre frontiere
de' Turchi; e il fuoco dato alle lor
barche mise fine alle lor piraterie. Pure
non tornò per questo la pace nel golfo a
cagion del duca <i>d'Ossuna</i> vicerè di Napoli.
Era questo signore di un genio sommamente
stravagante e borioso; sempre
meditava delle novità, nè prendeva consiglio
se non dal suo capriccio. Il calpestare
la nobiltà, il violare l'immunità delle
chiese, l'imporre tutto dì gravezze ai
Napoletani, e fino il rispettar poco gli stessi
ordini della corte di Spagna, erano i
frutti del suo bizzarro ingegno. Soprattutto
ardeva egli di sdegno e d'odio contro
la repubblica veneta, non sapendo sofferire
che essa facesse la padrona dello
Adriatico, altizzando perciò gli altri ministri
della corona ai danni dei Veneti.
Sapevasi ch'egli faceva fabbricar nuovi
legni, e ne procacciava degli altri dalla
Inghilterra, con far correre voce di volerla
contro i Turchi; il che obbligò la repubblica
ad aumentar le sue forze di
mare. Si venne intanto a scoprire in Venezia
una terribile congiura, di cui comunemente
fu creduto autore il suddetto
Ossuna, siccome personaggio capace di
strani disegni. Trattavasi di dar fuoco
all'arsenale e a varie parti della città, di
pettardare e spogliare la zecca, e il tesoro
di san Marco, di uccidere i principali senatori
della repubblica, e di occupare i
posti principali di Venezia. A questo fine
si erano introdotti sotto varii pretesti in
quella città molti Spagnuoli e Franzesi,
comperati per sì orribil attentato, e regolati
da chi se l'intendeva coll'ambasciatore
di Spagna marchese di Belmar.
Doveano comparir legni armati, i quali
s'impadronissero dei porti e passi della
laguna, con accorrere dipoi i vascelli
grossi del regno di Napoli, ed accrescere
la confusione nei luoghi marittimi del
<span class="pagenum" id="Page_969">[969]</span>
Friuli, e spignere soldatesche entro la città
di Venezia. Tali erano le voci e le relazioni
che corsero allora di sì inumana
impresa; e il Nani ed altri, e specialmente
il signore di San Real, descrivono tutta
l'orditura di questa macchina iniqua colle
più minute circostanze, come se avessero
avuto sotto gli occhi tutto il processo:
il chè come sussista, non si può
intendere, al sapere che i saggi Veneti
tennero sotto rigoroso silenzio gli esami
fatti in questa congiuntura, nè fecero minimo
motto per incolpar l'Ossuna, ed ammisero
in consiglio l'ambasciatore spagnuolo
senza lor menoma doglianza o
parola di sì orrido fatto. Però non sono
mancati scrittori che han tenuta per finta
tutta quella pretesa cospirazione, e intorno
a ciò massimamente si può vedere
quanto ne lasciò scritto Vittorio Siri nelle
sue Memorie recondite; essendo sembrato
ad essi che non potesse mai cadere
in mente se non di persone affatto
mentecatte il disegno di prendere Venezia,
città di sì gran popolazione, e divisa da
tanti canali, e con un'armata navale all'ordine
più potente di quella dell'Ossuna;
oltre alla pietà del re Cattolico <i>Filippo III</i>,
il quale non è mai credibile che potesse
consentire a sì nera e detestabil vendetta.
In queste tenebre altro a me non resta da
dire, se non una verità ben certa; cioè,
che non so quanti Spagnuoli e Franzesi
tanto in Venezia che nelle milizie della
veneta repubblica furono presi, e parte
impiccati, e parte buttati in canal Orfano;
e che infinite dicerie si fecero di questo
scuro fatto, il quale a me basta di aver
semplicemente accennato. Tuttavia nella
serie dei dogi di Venezia si va colle stampe
ricordando l'<i>orribile congiura ordita
dal duca di Ossuna vicerè di Napoli, e dal
Cueva ambasciatore di Spagna</i>.
</p>

<p>
Venne a morte nel marzo dell'anno
presente <i>Giovanni Bembo</i> doge di Venezia,
e in luogo suo fu eletto <i>Nicolò Donato</i>,
che non tenne se non trentatrè
giorni, e forse meno, quella dignità, essendo
mancato di vita nel dì 26 di aprile.
<span class="pagenum" id="Page_970">[970]</span>
A lui succedette <i>Antonio Priuli</i>, che comandava
allora all'armi della repubblica
verso Veglia; e tornato a Venezia,
con gran solennità fu ricevuto dalla nobiltà
e dal popolo. Giunto era <i>don Pietro di
Toledo</i> governatore di Milano, col tanto difficoltare
la restituzione di Vercelli e l'esecuzione
della pace d'Italia (sempre inventando
nuove cabale per continuare il lucroso
mestier della guerra) talmente ad
infastidire la corte di Francia, che sdegnata
del suo turbolento procedere, e pulsata
anche dal duca di Savoia coi suoi uffizii
presso il re Cattolico, il fece richiamare
in Ispagna, liberando da un mal arnese
la Lombardia. In luogo suo al governo
di Milano fu destinato <i>don Gomez Alvarez</i>
(o Suarez) <i>duca di Feria</i>, personaggio
che sul principio si fece credere inclinato
alla pace, perchè, appena giunto
a quella città, licenziò le truppe superflue:
con che veramente parve restituita
la quiete all'Italia. Non lieve influsso
ancora diedero ad effettuare, anzi ad
assicurar la pace, stabilita dagli Austriaci
colla repubblica di Venezia, i movimenti
della Boemia insorti nell'anno
presente. Imperciocchè gli eretici di quel
regno, massimamente per istigazione di
Arrigo conte della Torre, nel dì 23 di
maggio mossero a ribellione quel regno,
e gittarono giù dalle finestre del palazzo
di Praga, alte quaranta braccia, i tre
principali ministri cattolici dell'<i>imperadore
Mattias</i>, i quali con istupore di
ognuno e credenza di miracolo niun nocumento
riportarono da sì alto salto.
Quindi ebbe origine in quelle parti una
aspra guerra, che lungamente tenne occupati
esso Augusto, e <i>Ferdinando</i> già
dichiarato re di Boemia, il quale nel luglio
dell'anno presente fu anche coronato
re d'Ungheria. Parimente nei Grigioni
e nella Valtellina da essi dipendente
insorsero fiere discordie civili a cagione
specialmente della lega che i Veneziani
si studiavano di confermare con quei
popoli, dal che venne che mossa fu persecuzione
dagli eretici contra i cattolici.
<span class="pagenum" id="Page_971">[971]</span>
Nè si dee tacere un lagrimevol caso accaduto
in essa Valtellina nel dì 14 di
settembre. Sollevossi un gran turbine
non meno nell'aria che nelle viscere della
terra, per cui la terra di Pluvio, dove
si contavano due parrocchiali e sei tra
monisteri e spedali, da un vicino monte,
che precipitò, rimase talmente oppressa,
schiacciata e seppellita in un momento,
che di essa non restò neppure un vestigio.
Di tre mila e secento abitanti non
si salvarono che quattro sole persone,
portate lungi per l'aria dall'impetuoso
turbine.
</p>

<hr />
</div>

<div class="chapter">
<h2 class="hidden" id="MDCXIX">MDCXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXIX</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Paolo V</span> papa 15.</td>
  </tr>
  <tr>
    <td><span class="smcap">Ferdinando II</span> imperad. 1.</td>
  </tr>
</table>

<p>
Fu questo l'ultimo anno della vita
dell'<i>imperadore Mattias</i>, principe di buona
volontà, amator della quiete, lasciando
un vantaggioso nome presso i cattolici.
Discordano gli scrittori nel dì della
sua morte; ma i più assennati la danno
accaduta nel dì 20 di marzo. Negli Stati
patrimoniali di casa di Austria e nei
regni d'Ungheria e Boemia a lui succedette
<i>Ferdinando II</i> suo cugino, principe
a cui si era già preparata un'ampia
scuola da esercitare il coraggio in mezzo
ai disastri, a ragion della ribellione già
formata dai Boemi, che si trasse dietro
la sollevazione ancora dei protestanti
della Slesia, Moravia, Ungheria e della
Austria superiore. Andò sì innanzi l'ardire
de' suoi nemici, che fu in pericolo
la stessa città di Vienna. In soccorso suo
<i>Cosimo II gran duca</i> di Toscana suo cognato
gl'inviò alcune compagnie di corazze,
le quali, falsificate le insegne, e
passando per mezzo alle schiere dei ribelli
Boemi, felicemente pervennero in
essa città, in tempo che Ferdinando si
trovava nelle sue maggiori angustie;
laonde mirabilmente servì questo aiuto
per liberarlo dall'insolente violenza di
chi voleva ridurlo ad una vergognosa
convenzione. Ardevano di voglia i protestanti,
<span class="pagenum" id="Page_972">[972]</span>
ed alcuni ancora dei principi
cattolici, di trasportar l'imperio fuori
dell'augusta casa d'Austria, e fecero fin
dei maneggi perchè <i>Carlo Emmanuele
duca</i> di Savoia concorresse a quell'eccelsa
dignità, esibendogli inoltre il comando
dell'armi nella leva fra loro stabilita
per sostenere la sollevazione dei
Boemi: tanto era il credito di questo
principe anche fuori d'Italia. Ma il re
Ferdinando, essendosi portato con un
lungo giro di viaggio alla gran dieta di
Francoforte, dove fu accolto con grandissimo
plauso, ebbe la fortuna di superar
tutte le difficoltà, e massimamente la
opposizione dei Boemi, di maniera che
nel dì 28 d'agosto fu eletto imperadore,
e nel dì 9 di settembre coronato. Inviperiti
per tale elezione gli Stati di Boemia,
nel dì 29 del suddetto agosto dichiararono
l'Augusto Ferdinando decaduto
da ogni diritto sopra quel regno.
L'aveano già essi esibito a varii principi,
e nominatamente al predetto duca di
Savoia; ma niun d'essi volle ingerirsi in
sì pericoloso acquisto. Il solo <i>Federigo
elettor palatino</i>, perchè giovane baldanzoso
e pregno d'ambiziosi disegni, e
più perchè spronato da <i>Elisabetta</i> sua
consorte, (alla quale, siccome figlia di
<i>Giacomo re</i> d'Inghilterra, parea troppo
basso il suo stato senza la corona regale),
quegli fu che accettò l'offerta dei
Boemi, e da essi solennemente venne
coronato nel dì 14 di novembre. Di questa
traversia accaduta alla casa d'Austria
non sentirono dispiacere i Veneziani
e il duca di Savoia; ed i primi riconobbero
per re di Boemia il suddetto
palatino. Ma il <i>pontefice Paolo V</i> dichiaratosi
contro di lui, perchè eretico di
credenza, promise aiuto di denari allo
Augusto Ferdinando II, in favore di cui
anche <i>Massimiliano duca</i> di Baviera, lo
<i>elettor di Sassonia</i> ed altri principi presero
l'armi.
</p>

<p>
Già dicemmo che nel precedente anno
era passato a Parigi <i>Maurizio cardinale</i>
di Savoia, figlio del duca Carlo Emmanuele.
<span class="pagenum" id="Page_973">[973]</span>
Fra i suoi negozii il principale era
quello di chiedere in moglie per <i>Vittorio
Amedeo</i> principe di Piemonte <i>Cristina</i>
figlia secondogenita di <i>Arrigo IV re</i> di
Francia, e sorella del regnante <i>Luigi XIII</i>,
nata nel febbraio del 1606. Ben intendeva
quella corte quanto le importasse
la buona corrispondenza del duca di
Savoia, principe tanto intraprendente,
in tempi massimamente, che quivi si
stava in continue gelosie degl'inquieti
ugonotti; e però condiscese facilmente a
questa alleanza. Lo stesso principe di
Piemonte accompagnato dal <i>principe Tommaso</i>
suo fratello, arrivò a Parigi, e nel
dì 11 di febbraio seguì il loro sposalizio,
e tornossene dipoi a Torino nel settembre,
per fare i preparamenti convenevoli
al ricevimento di questa principessa. Videsi
conferito in tal congiuntura al cardinal
Maurizio il grado di protettore degli
affari della Francia nella corte di
Roma. In questo mentre fu rinnovata, o
pure maggiormente confermata la lega
della repubblica veneta col suddetto duca
di Savoia: il che non poco increbbe alla
politica spagnuola, ben conoscente, tale
unione non essere per altro fatta che
per tenere in briglia chi voleva far da
assoluto padrone dell'Italia. Vieppiù ancora
si alterarono gli Spagnuoli, perchè
essa repubblica stabili, nel dì ultimo di
dicembre, altra lega difensiva colla repubblica
d'Olanda.
</p>

<hr />
</div>

<div class="chapter">
<h2 class="hidden" id="MDCXX">MDCXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXX</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Paolo V</span> papa 16.</td>
  </tr>
  <tr>
    <td><span class="smcap">Ferdinando II</span> imperadore 2.</td>
  </tr>
</table>

<p>
Ebbe principio in quest'anno la
guerra della Valtellina, avvenimento spettante
all'Italia, perchè quella valle; è
compresa nel suolo italico, siccome ancora
Chiavenna e la contea di Bormio,
paesi una volta dello Stato di Milano, ma
occupati già dai Reti, oggidì chiamati
Grigioni, e loro ceduti per antiche capitolazioni
dai duchi di Milano. Valle sommamente
fertile e doviziosa è quella, dove
<span class="pagenum" id="Page_974">[974]</span>
nato il fiume Adda, con poche forze va a
scaricarsi nel lago Lario, ossia di Como,
con uscirne poi rigoglioso per l'accrescimento
di altre acque. Quivi s'era conservata
la religion cattolica; ma tante
avanie e violenze aveano esercitato in
addietro i Grigioni padroni, per la maggior
parte eretici calvinisti, contra di essi
cattolici, che ne era divenuta insoffribile
la lor signoria. Avvenne, siccome poco
fa accennammo, che fra gli stessi Grigioni
invalse una fiera discordia, e nacquero fazioni,
sostenendo una parte d'essi la lega
proposta da' Veneziani, e accalorata dal
buon uso degli zecchini; laddove altri
teneano a visiera calata per la lega colla
corona di Francia. In queste turbolenze,
che costarono la vita ai più riguardevoli
del partito veneto, cominciò secretamente
a soffiare e a stendere le mani anche il
duca di Feria governator di Milano, perchè
persuaso che tornasse in manifesto
pregiudizio degl'interessi della Spagna la
confederazion di quei popoli colla repubblica
veneta. Ora avendo fatto ricorso a
lui i cattolici della Valtellina, con rappresentargli
le tiranniche ingiustizie e crudeltà
usate contra di loro dagli eretici
Grigioni, non si potea presentare un titolo
più vistoso alla pietà spagnuola che questo,
per imprendere la lor protezione, e
per incoraggirli a scuotere il giogo. Ma
sotto il manto della religione giudicarono
i politici che si nascondesse il desiderio
e disegno di riunir quei popoli
con lo Stato di Milano. Sapeva il governatore
quanto la corte di Francia fosse
contraria ai maneggi de' Veneziani per
la lega da essi con gran calore bramata
e procurata; e però maggiormente si
animava ad entrare in questo ballo, per
la speranza che i Franzesi nol frastornerebbono
in tale impresa; e tanto più
perchè nuova guerra civile si risvegliava
in quel regno fra i cattolici ed ugonotti
nei tempi correnti. Copertamente dunque
animati i Valtellini alla rivolta, con promettere
loro il suo appoggio, nel dì 19 di
luglio del presente anno presero l'armi,
<span class="pagenum" id="Page_975">[975]</span>
ed uniti colla fazione opposta ai Veneziani,
s'impadronirono di Sondrio, Morbegno,
Bormio, in una parola, di tutta la
Valtellina, e misero a fil di spada quanti
eretici caddero nelle lor mani, e non furono
pochi. Spinse allora scopertamente
il duca di Feria in aiuto d'essi molte
schiere d'armati, condotte da Gian-Maria
Paravicino, da Cristoforo Carcano e
da don Girolamo Pimentello generale
della cavalleria leggiera dello Stato di
Milano. E quindi si venne ad accendere
un'aspra guerra in quelle parti.
</p>

<p>
Ricorsero i Grigioni per aiuto agli
eretici di Berna e Zurigo, e non vi ricorsero
in vano. Ricevuto da essi un gagliardo
rinforzo di combattenti, con parte
d'essi munirono di buon presidio Chiavenna,
e con gli altri si mossero per ricuperare
la Valtellina. Varii combattimenti
ne seguirono, che io non posso
fermarmi a descrivere, bastandomi solo
di dire che riuscirono svantaggiosi ai
Grigioni, e che restò quella valle col
contado di Bormio in poter de' cattolici;
laonde il duca di Feria si affrettò di
alzar varii forti ai confini non men di
essi Grigioni, che de' Veneziani, giacchè
questi ultimi apertamente con danari davano
braccio agli eretici, e gli animavano
a discacciar di là l'armi spagnuole.
Grande inquietudine cagionò questo movimento
degli Spagnuoli in tutti i principi
d'Italia, e massimamente nei suddetti
Veneziani. Imperciocchè, dividendo la
Valtellina lo Stato di Milano dal contado
del Tirolo, se ne fossero restati padroni
gli Spagnuoli, s'apriva loro una sicura
comunicazione con gli Stati germanici
della casa d'Austria, per poterne trarre
aiuti, qualora se ne presentasse loro il
bisogno, senza passare per paese altrui.
E all'incontro veniva a serrarsi la porta
a quei soccorsi che la repubblica veneta
ed altri principi potessero sperare dalla
Francia, dagli Svizzeri e da altre potenze
oltramontane. E però i Veneziani sopra
gli altri s'impegnarono in favore dei
Grigioni, per escludere dalla Valtellina le
<span class="pagenum" id="Page_976">[976]</span>
armi di Spagna. Nè pur lo stesso <i>papa
Paolo V</i>, tuttochè per proteggere il cattolicismo
in quelle contrade fosse pronto a
somministrar buone somme di danaro,
sapea consentire che in poter degli Spagnuoli
venisse o restasse quel paese. Pertanto
furono proposti varii ripieghi, e
spezialmente ebbe plauso la proposizion
di lasciare in libertà la Valtellina, e di
formare d'essa un cantone da aggiugnersi
agli altri cinque cantoni degli Svizzeri
cattolici. Tanto ancora declamarono i
ministri della repubblica veneta alla corte
di Parigi contro gli ambiziosi pensieri del
duca di Feria, ossia della Spagna, che il
re Cristianissimo fece passar premurosi
uffizii, ed anche proteste alla corte di
Madrid, per isventar le mine del medesimo
duca, che pareano indirizzate a
mettere in ischiavitù l'Italia. Passò poi
il resto dell'anno in varii negoziati, proposti
dai ministri del papa e del re di
Francia per trovare onesto ripiego alla
Valtellina, acciocchè vi restasse in salvo
la religion cattolica, e si contentassero
della sola protezion d'essa gli Spagnuoli.
</p>

<p>
Curiosa fu in quest'anno la scena
del duca d'Ossuna vicerè di Napoli. Di
mirabil ingegno avea la natura provveduto
questo personaggio. I suoi spiritosissimi
detti e fatti, gl'ingegnosi rescritti
ai memoriali delle persone, la vivacità
del suo talento in ogni occasione, erano
pregi in lui che si tiravano dietro
l'ammirazione di chiunque allora il conobbe,
e son tuttavia pascolo della nobil
curiosità, perchè tramandati ai posteri
in un libro intitolato il <i>Governo del
duca d'Ossuna</i>. Ma questo cervello trascendentale
tutto dì macchinando idee
di novità, e facendo uno stravagante
governo con insoffribil aggravio de' popoli,
quanto riempieva di meraviglia gli
spettatori delle sue azioni, tanto apriva
l'adito alle gelosie dei vicini, e fabbricava
a sè stesso un processo nella corte di
Madrid. Era egli giunto a far conoscere
quanto potesse il regno di Napoli, coll'aver
tenuta in piedi un'armata di
<span class="pagenum" id="Page_977">[977]</span>
venti galeoni di alto bordo e di venti
galee tutte ben armate, oltre a tanti altri
legni da trasporto. Avea mantenuti
sedici mila combattenti, dati soccorsi agli
Austriaci di Germania e allo Stato di
Milano; e tutto ciò senza vendere un briciolo
del reale patrimonio, ma con ispremere
a furia il sangue di que' popoli.
Colla repubblica di Venezia come si fosse
egli adoperato, già l'abbiano veduto; minacciava
anche i Turchi, e si studiava di
guadagnar l'affetto della plebe di Napoli,
con opprimere intanto i nobili, e tener
milizie straniere al suo soldo. Non cessava
la nobiltà napoletana di far segrete
doglianze, e di portar accuse contra di
lui alla corte del re Cattolico; e i saggi
Veneziani sotto mano anch'essi faceano
penetrar colà dei brutti ritratti dell'Ossuna,
come d'uomo che fosse dietro a
cangiare il ministero in principato. Divulgossi
ancora ch'egli avesse comunicato
questo disegno al duca di Savoia,
sapendo quanto egli fosse disgustato degli
Spagnuoli, affine di unir seco le forze
e discacciare d'Italia questa nazione.
Probabilmente nulla di vero contenne si
fatta diceria, per varie ragioni, e massimamente
perchè l'onore, massima primaria
de' signori spagnuoli, non si dee credere
che avesse preso il bando dal cuor dell'Ossuna.
La verità non di meno si è,
che si accesero forti sospetti nella corte
del re Cattolico, e si pensò daddovero a
richiamarlo in Ispagna. E perchè scoperta
da lui l'intenzion della corte, con
regali e maneggi si studiava di continuar
nel governo, vieppiù crebbero nei primi
ministri le diffidenze, e fu perciò creduto
che per timore di trovare in lui disubbidienza,
non dalla Spagna, ma da Roma
si trovasse lo spediente di mandargli il
successore. Il <i>cardinal Borgia</i> fu scelto
per questo; ma l'Ossuna con quanti artifizii
potè procurò di frastornare la di
lui comparsa, inventando in questo mentre
varie arti per accumular danari, e
prorompendo in altri atti, che sembravano
indizii d'animo inclinato a qualche
<span class="pagenum" id="Page_978">[978]</span>
furiosa mutazione. Ma restò burlata
quella gran testa da un prete, siccome
egli poi con amarezza andò dicendo, lagnandosi
forte di lui. Accostossi il Borgia
sull'entrar di maggio a Napoli, sempre
mostrando di trovar giuste le ragioni
dell'Ossuna, il quale assai risoluto comparve
di non dimettere per allora il governo,
sì per le minaccie de' Turchi,
come per le turbolenze interne del regno.
Esibivasi il cardinale unicamente
di essergli di aiuto e sollievo; ma perciocchè
stava il duca saldo nel suo proposito,
l'accorto porporato con intelligenza
d'alcuni nobili più coraggiosi,
segretamente entrò una notte nella fortezza
di Castelnuovo; e comunicato il
suo arrivo anche ai governatori delle
altre due di Sant'Ermo e dell'Uovo,
improvvisamente allo spuntar dell'alba
colla salva delle artiglierie diede segno
alla città del nuovo suo vicerè. A questa
salva andarono per terra tutte le trame
ordite dall'Ossuna, per indurre il popolo
a non accettare il Borgia. Imbarcatosi
dipoi lo stesso Ossuna, sbarcò in Provenza,
e per terra passò alla corte di
Spagna, dove sostenuto dagli amici, e
dalla pecunia seco recata, trovò buon
volto e carezze nel re, finchè, mancato
di vita nel susseguente anno esso monarca,
venne meno anche la fortuna del
medesimo duca, il quale, imprigionato in
un castello, quivi dopo qualche mese,
non si sa il come, finì i suoi giorni.
</p>

<p>
Non erano senza fondamento i sospetti
decantati dall'Ossuna di qualche
invasione di Turchi nel regno di Napoli,
bench'egli stesso forse ne fosse stato il
promotore co' suoi armamenti, e col tanto
minacciar le coste della Turchia. Scommetterei
ancora che non mancò qualche
malevolo che attribuì ai segreti maneggi
suoi la mossa di que' cani, per farsi conoscere
alla sua corte troppo necessario
in questi tempi al governo di quel regno.
Sbarcò nel mese di agosto la flotta turchesca
ai lidi della città di Manfredonia
nella provincia di Capitanata; prese
<span class="pagenum" id="Page_979">[979]</span>
quella città, la saccheggiò, e ne condusse
via gran copia d'anime battezzate dell'uno
e dell'altro sesso. Nè si dee tacere
che l'armi dell'<i>imperador Ferdinando</i>,
congiunte con quelle di <i>Massimiliano duca</i>
di Baviera, di <i>Gian-Giorgio elettor</i> di
Sassonia, e d'altri principi, si affrettarono
a ricuperar la Boemia occupata,
siccome dicemmo, da <i>Federigo elettor</i>
palatino del Reno, gran calvinista. Nello
stesso tempo per ordine del re di Spagna,
il <i>marchese Ambrosio Spinola</i>, generale
dell'armi dell'<i>arciduca Alberto</i> in
Fiandra, si mosse con poderoso esercito
alla volta del Palatinato inferiore, e quivi
occupò varie città. Poscia nel dì 9 di
novembre in vicinanza di Praga si venne
ad un terribil fatto d'armi fra la lega
Cattolica, e il suddetto usurpator Palatino.
Toccò una fiera sconfitta ai Boemi,
le cui conseguenze furono la presa e il
sacco di Praga, e la fuga con pochi dell'efimero
re palatino, il quale dopo lunghi
giri coll'ambiziosa sua moglie passò
in Olanda, a mendicar ivi il pane da
quella repubblica, e da <i>Giacomo re</i> d'Inghilterra
suocero suo. Fu poi ricuperata
nell'anno seguente dall'Augusto Ferdinando
la Slesia con gli altri paesi ribellati,
e gli restò solamente il peso della
Ungheria, occupata da Bethlem Gabor.
Per assistere in questi bisogni all'imperadore
con soccorsi d'oro, il <i>pontefice
Paolo V</i> gravò di decime l'uno e l'altro
clero. Nel dì 15 di marzo dell'anno presente
seguì la solenne entrata in Torino
di <i>Cristina di Francia</i>, sorella del re Cristianissimo
<i>Lodovico XIII</i>, maritata in
<i>Vittorio Amedeo</i> principe di Piemonte.
Sontuose feste furono ivi fatte in tal congiuntura,
alle quali concorse anche l'<i>infanta
Isabella</i> principessa di Modena, e
sorella d'esso principe, accompagnata
nel viaggio dal <i>cardinal Maurizio</i> suo
fratello.
</p>

<p>
<span class="pagenum" id="Page_980">[980]</span>
</p>

<hr />
</div>

<div class="chapter">
<h2 class="hidden" id="MDCXXI">MDCXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Gregorio XV</span> papa 1.</td>
  </tr>
  <tr>
    <td><span class="smcap">Ferdinando II</span> imperadore 3.</td>
  </tr>
</table>

<p>
Ebbe di grandi faccende in questo
anno la morte. Primieramente il pontefice
<i>Paolo V</i> dopo quindici anni, otto
mesi e tredici giorni di pontificato, e
dopo uno stabile tenor di vita religiosa
e limosiniera, fu chiamato da Dio ad un
miglior paese. Dappoichè sui principii
del governo suo ebbe conosciuto che la
bravura non era più un mestier da papa,
fu sempre amator della pace, impiegando
i suoi pensieri nella conservazione ed
aumento della religione cattolica, nella
riforma del clero secolare e regolare, e
nell'ornare sempre più di magnifiche
fabbriche l'impareggiabil città di Roma.
Soprattutto attese ad ampliare la basilica
Vaticana, tempio perciò divenuto una
delle maraviglie del mondo. Quanto egli
operasse in questa impresa, esigerebbe
non poche carte. Son da vedere intorno
a ciò il vescovo Angelo Rocca, i padri
Oldoino e Bonanni della compagnia di
Gesù. Insigni memorie di magnificenza
lasciò ancora nella basilica Liberiana,
dove spezialmente si ammira la cappella
Borghese. Accrebbe di varie fabbriche il
palazzo del Quirinale. Dal territorio di
Bracciano tirò con insigne acquedotto
per lo spazio di quarantacinque miglia,
abbondanti e perenni acque per sovvenire
al bisogno della parte trasteverina
della città. Tralascio altre sue nobili fatture,
per le quali fu sommamente benemerito
di Roma, delle quali si trova il
catalogo e la descrizione nella di lui vita
composta dal Padre Bzovio dell'ordine
dei predicatori. La sola taccia che fu
data al suo pontificato, si ridusse all'esorbitante
profusione ne' nipoti, i quali
e dentro e fuori di Roma fabbricarono
palagi sì superbi, che gareggiavano con
quei dei re. Il solo principe di Sulmona
nipote suo giunse ad avere rendite annue
di cento, e vi ha chi dice di ducento
<span class="pagenum" id="Page_981">[981]</span>
e più mila scudi, oltre il danaro in cassa.
Nè è da stupirsene. Il <i>cardinal Borghese</i>,
dianzi chiamato Scipione Caffarelli,
figlio di una sorella del papa, e ministro
dispotico della sacra corte, tutto
quanto veniva a vacare, lo conferiva ai
parenti suoi: del che pubbliche erano le
doglianze. E però ebbe a dire Andrea
Vettorelli di questo pontefice: <i>Si una
caruisset nota, largitione nempe in suos,
Beatissimis comparandum fuisse omnes
fatentur</i>. Convengono tutti i più accreditati
scrittori che la di lui morte avvenne
nel dì 28 di gennaio dell'anno
presente, e questo si raccoglie ancora
dalla sua iscrizion sepolcrale, che difettosa
poi si legge nell'edizion dell'Oldoino,
dove il dì 28 per errore di stampa
è divenuto il dì 22. Entrati nel concistoro
i porporati, parve sul principio
che il <i>cardinal Pietro Campor</i>i Modenese,
portato dalla fazion Borghese, avesse a
riportare indubitatamente il pallio; ma
mutato all'improvviso parere, si rivolsero
i voti alla persona del <i>cardinale
Alessandro Ludovisio</i> di patria Bolognese
ed arcivescovo d'essa città, che nel dì 9
di febbraio restò eletto papa, e prese il
nome di <i>Gregorio XV</i>. Era egli personaggio
di vita esemplarissima, perito nella
scienza delle leggi ecclesiastiche e civili,
esperto negli affari del mondo, di tal
benignità e modestia ornato, che lo stesso
popolo romano con uno straordinario
plauso diede risalto maggiore alla di lui
elezione, sperando di vedere rinato in
lui l'altro glorioso pontefice bolognese
<i>Gregorio XIII</i>. S'era già introdotto che
i papi, e massimamente se vecchi, quale
appunto era esso Gregorio XV, eleggessero
uno dei nipoti cardinale, a cui poscia
si conferiva il titolo di primo ministro,
e volgarmente veniva appellato il
<i>cardinal padrone</i>. Pertanto non tardò il
novello pontefice, nel dì 15 di febbraio,
a fregiar colla sacra porpora il nipote
<i>Lodovico Ludovisio</i>, giovane di gran talento,
che sollevò da lì innanzi il quasi
settuagenario zio dalle fatiche e regolò gli
<span class="pagenum" id="Page_982">[982]</span>
affari non men con lode che con arbitrio
supremo.
</p>

<p>
S'affollarono tosto addosso al nuovo
papa i ministri di Francia, Spagna, Venezia
e Savoia, per interessarlo vivamente
nelle controversie della Valtellina;
nè fu egli pigro a scrivere di proprio
pugno lettera premurosa al re Cattolico
<i>Filippo III</i>, esortandolo a tagliare il corso
a quella pendenza, minacciante oramai
un'asprissima guerra in Italia. Ma non
andò molto che lo stesso monarca delle
Spagne fu sottratto dalla morte nel dì
ultimo di marzo ai pensieri ed imbrogli
dei mondo, con lasciar dopo di sè una
illustre memoria della sua scrupolosa
pietà e buon volere, ma una molto infelice
del suo governo. Imperciocchè o per
poca abilità o per troppo amore alla
quiete, avendo lasciato in balia dei favoriti,
e massimamente di <i>Francesco duca
di Lerma</i> (che nel 1618 creato fu cardinale
da Paolo V) tutto il reggimento,
parve che null'altro conservasse per sè
fuorchè il titolo di re. Perciò sotto di lui
decaduta la monarchia spagnuola da quel
colmo di riputazione ed autorità, in cui
la lasciò <i>Filippo II</i> suo padre, andò poi
maggiormente declinando per tutto il
presente secolo. A lui succedette <i>Filippo
IV</i> suo figlio primogenito, verso di cui
nè pur era stata assai liberale di belle
doti la natura. Oltre all'età di sedici
anni, che il rendea poco atto all'amministrazion
degli affari, più cuore mostrava
egli ai divertimenti geniali che
alle serie applicazioni; e però anche
sotto di lui colla depression de' precedenti
continuò la disordinata fortuna di
altri favoriti; anzi questa si ridusse ad
un solo, cioè a <i>don Gasparo di Guzmano</i>,
<i>conte di Olivares</i>, il quale, avendo ottenuto
il titolo di duca, si fece poi pomposamente
nominare il conte duca, e riuscì
un cattivo arnese di quella sì potente
monarchia. Fece fine ai suoi giorni anche
<i>Cosimo II gran duca</i> di Toscana nel febbraio
di quest'anno. Fu principe di elevato
ingegno, liberale, benigno ed amato
<span class="pagenum" id="Page_983">[983]</span>
dai popoli, ma sì mal fornito di sanità,
che quasi sempre fece alla lotta colle infermità;
laonde, nulla gustando della
sua grandezza, invidiava la condizione
de' privati sani. I figli restati di lui furono
<i>Ferdinando II</i> proclamato gran duca,
<i>Gian Carlo</i>, che fu poi cardinale, <i>Leopoldo</i>,
fregiato anch'egli della porpora, <i>Mattias</i>
e <i>Francesco</i>, ed oltre a due altre femmine,
<i>Margherita</i> maritata in <i>Odoardo
duca</i> di Parma. Perchè il nuovo gran
duca era tuttavia in età pupillare, presero
la di lui tutela il <i>cardinal Carlo</i> suo
zio, e l'avola Lorenese <i>Caterina</i>, e la
madre Austriaca <i>Maria Margherita</i>. Nè
si dee tacere che nel dì 13 di luglio cessò
parimente di vivere in Fiandra <i>Alberto
arciduca</i>, con vere lagrime compianto da
quei popoli che un placido governo aveano
provato sotto di lui. L'<i>infanta
Isabella</i> sua moglie, da cui non avea
tratta prole alcuna, tosto prese l'abito
monastico, restando nulladimeno governatrice
di nome di que' paesi. Il <i>marchese
Ambrosio Spinola</i> godeva ivi il comando
dell'armi; e perciocchè, essendo terminata
la tregua fra la Spagna e gli Olandesi,
di nuovo si riaccese la guerra,
quel prode generale passò in quest'anno
ad assediare Giulliers; del che io nulla
altro dirò, se nonchè dopo mirabili pruove
del suo saper militare se ne impadronì,
con aver precluso l'adito ad ogni
soccorso del conte Maurizio di Nassau.
</p>

<p>
Intanto il <i>duca di Feria</i> governator
di Milano, che sosteneva con vigore in
Lombardia il credito della corona di
Spagna, dall'un canto seguitava a fabbricar
nuovi forti nella Valtellina, e dall'altro
sempre facea giocar le proteste
d'essere pronto a demolir tutto, e di
atterrare infino quel di Fuentes, benchè
piantato nella giurisdizione dello Stato
di Milano. E denari ed artifizii seppe egli
adoperar sì a proposito, che mise la disunion
fra gli stessi Grigioni, e parte di
essi ancora tirò nel febbraio ad una capitolazione
o lega, che non fu poi accettata
dagli altri; anzi gl'incitò a maggior
<span class="pagenum" id="Page_984">[984]</span>
sollevazione, con restar vittima del loro
furore non pochi Cattolici, e spogliate le
chiese con altri assai gravi disordini,
senzachè gli eretici la perdonassero a
quel lor nazionali che si erano accordati
col duca di Feria. Riuscì in questo
mentre al Bassompiere, ambasciatore di
Francia spedito a Madrid, d'indurre il
nuovo <i>re Filippo IV</i> e il consiglio di Madrid
ad un accordo, per cui nel dì 25
d'aprile restò determinato che la Valtellina
tornasse in poter dei Grigioni, ma
colla conservazione della religion cattolica
in quelle parti: al che eziandio condiscese
il nunzio pontificio. Ma questo
trattato venne da tante parti attraversato,
che ne andò per terra l'esecuzione, soffiando
tutti i litiganti contra di esso. Al
duca di Feria non si può dire quanto
dispiacesse il vedere in un fascio tutte le
macchine sue per l'ingrandimento della
potenza spagnuola. Ne erano assai disgustati
anche i Veneziani, perchè veniva
troncata con esso ogni lor pretensione
della lega col Grigioni. E gli stessi Grigioni
vi trovarono più di un motivo di
rigettarlo. Il perchè, risoluti essi Grigioni
di ricuperar colle proprie forze la Valtellina,
furiosamente uscirono in campagna
con più di dieci mila combattenti,
ma disordinati e mal capitanati, che al
primo rimbombo delle artiglierie spagnuole
nella contea di Bormio, presi da
terror panico, diedero alle gambe. Per
questa invasione il duca di Feria dalle
parti del Milanese, e l'<i>arciduca Leopoldo</i>
da quelle del Tirolo mossero le lor armi.
S'impadronì il primo di Chiavenna, e
l'altro delle valli d'Engedina e di Parentz
e d'altri siti, e poscia della stessa
città di Coira, con rimetter ivi il vescovo
che dianzi ne era Stato cacciato. Sicchè
sempre più venne a peggiorar la fortuna
dei Grigioni, provandone anche un incredibil
dispiacere i Veneziani, che miravano
crescere ogni dì più i lor pericoli
per li felici progressi degli Austriaci.
E pure, contuttochè sommamente abbisognassero
del braccio del papa e della
<span class="pagenum" id="Page_985">[985]</span>
Francia per liberar la Valtellina dalle
unghie spagnuole, e tanto il pontefice
<i>Gregorio XV</i> che il re <i>Lodovico XIII</i> si
prevalessero di questa congiuntura per
indurli coi più caldi uffizii a ricevere in
lor grazia i gesuiti; pure s'incontrò in
quel senato un'insuperabile resistenza a
tal petizione. Era tuttavia vivo il famoso
fra Paolo Sarpi lor teologo, essendo egli
mancato di vita solamente nell'anno seguente.
Probabilmente non li dovette
consigliare che fossero indulgenti in questo
caso. Merita il <i>cardinal Roberto Bellarmino</i>
della compagnia di Gesù che si
faccia qui menzione della morte sua,
accaduta nel dì 17 di settembre dell'anno
presente, con lasciare un celebratissimo
ed immortal nome sì per li suoi libri
pieni di singolar dottrina, che per le
sue rarissime virtù morali e cristiane.
Uomo in tutto mirabile, e che più onore
compartì alla porpora, che la porpora
a lui.
</p>

<hr />
</div>

<div class="chapter">
<h2 class="hidden" id="MDCXXII">MDCXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Gregorio XV</span> papa 2.</td>
  </tr>
  <tr>
    <td><span class="smcap">Ferdinando II</span> imperad. 4.</td>
  </tr>
</table>

<p>
Già era tornato a Milano il <i>duca di
Feria</i>, come trionfante per le conquiste
e vittorie sue nella Valtellina, e più non
degnava d'un pensiero la capitolazione
segnata in Madrid fra il suo re e quello
di Francia. Ma i Veneziani, che più degli
altri principi aveano questo interesse
a cuore, altamente strepitavano in tutte
le corti, e massimamente in Roma e a
Parigi, rappresentando come troppo svelati
i misteri della politica spagnuola,
che, sotto l'ombra di proteggere la religione
cattolica della Valtellina, erano
chiaramente incamminati a slargar le ali
e, coll'ingoiar quello Stato, ad opprimere
la libertà d'Italia, mettendo un forte catenaccio
a quella porta per cui possono
calare i soccorsi stranieri. <i>Carlo Emmanuele
duca</i> di Savoia, sì perchè principe
avido sempre di nuove guerre, e che
non potea sofferire gl'ingrandimenti della
<span class="pagenum" id="Page_986">[986]</span>
Spagna, e la baldanza dei ministri di quella
corte; si ancora per suoi particolari riguardi,
e per l'alleanza sua colla veneta
repubblica, cominciò vigorosamente a
procurar una lega fra il re Cristianissimo,
la repubblica veneta e lui. Essendo
venuto a Lione esso re di Francia, il duca
insieme col principe di Piemonte suo
figlio e colla nuora Cristina, sorella del
medesimo re, colà si portò ad inchinare
la maestà sua, da cui ricevette molte finezze.
Perorò egli molto contro l'avidità
degli Spagnuoli, e si esibì di concorrere
ad una lega con dieci mila
fanti e mille cavalli; ma ritrovò che nel
cuore di quel monarca aveano troppo
polso i riflessi della stretta parentela
col re Cattolico e la guerra viva
contro gli ugonotti, non mai quieti nelle
viscere del suo regno. Tornò il duca
nel dì 17 di novembre ad abboccarsi
col re in Avignone. Tutto quel che per
ora tanto egli che i Veneziani ottennero,
fu che il re Lodovico fece parlar alto
dai suoi ministri alla corte di Spagna,
acciocchè si desse esecuzione al trattato
di Madrid per gli affari della Valtellina.
Perciò si rinforzò il negoziato fra i ministri
delle due corone, intervenendovi sempre
anche il nunzio pontificio: e siccome
era stato fatto il progetto di depositar la
Valtellina con tutte le fortezze in mano
del papa, oppure del gran duca, o del duca
di Lorena, senza che per anche si fosse
arrivato a fissare chi ne avesse da essere
il depositario; così la maggiore applicazione
si rivolse ad effettuare il proposto
deposito. Ma intanto i Grigioni, ora inviliti,
ora temerarii, pensarono ad ottener
colla forza ciò che amichevolmente
s'era dietro a procurar colla destrezza
nei gabinetti. Però mossi a furore, ed
animati dai veneti zecchini, benchè i più
armati di soli bastoni a foggia di mazze,
si diedero a ricuperar i luoghi dall'armi
dell'<i>arciduca Leopoldo</i>, e quanti Tedeschi
trovarono nei presidii, tutti li sacrificarono
alla lor collera, a riserva di
quei ch'erano alla guardia di Maienfelt
<span class="pagenum" id="Page_987">[987]</span>
e di Coira, i quali rifugiati ne' castelli, si
renderono con patti onesti. Ma nel settembre
si cangiò scena, perchè le truppe
arciducali diedero una sconfitta ad essi
Grigioni e agli Svizzeri loro ausiliarii, e
ricuperarono Maienfelt e Coira con altri
importanti luoghi. Seguì poscia una sospension
d'armi, e continuò nelle corti
il filo pacifico de' trattati.
</p>

<p>
Attento il <i>pontefice Gregorio XV</i> non
solo alla difesa, ma anche all'accrescimento
della religion cattolica, istituì nel
giugno dell'anno presente una congregazione
di cardinali, appellata <i>de propaganda
fide</i>, e le assegnò varie rendite: congregazione
rinforzata maggiormente dipoi
da altri aiuti, onde singolar vantaggio è
poscia provenuto e proviene alla religione
cristiana. Di somma consolazione riuscì
ancora ad esso papa e a tutto il cattolicismo
l'occupazione della città d'Eidelberga,
capitale del Palatinato inferiore, tolta
all'eretico <i>Federigo elettor palatino</i>, al
cui esercito e de' suoi collegati fu data
una gran rotta, talmente che egli di nuovo
fu ridotto ramingo e alla disperazione,
siccome posto al bando dell'imperio e
abbandonato da tutti. Trovavasi in questi
tempi vedovo e senza successione l'<i>Augusto
Ferdinando</i>, e però ricercò in moglie
<i>Eleonora Gonzaga</i> sorella di <i>Francesco
duca</i> di Mantova. Furono celebrate
le di lui nozze nel febbraio dell'anno presente.
Sul principio di marzo terminò i
suoi giorni <i>Ranuccio I duca</i> di Parma e
Piacenza, sorpreso da improvviso male.
Il suo funerale non fu accompagnato dalle
lagrime d'alcuno, giacchè coll'aspro suo,
anzi crudele governo, s'era egli sempre
studiato di farsi piuttosto temere che
amar da' suoi popoli. Perchè gran tempo
passò che <i>Margherita Aldobrandina</i> sua
moglie non produceva frutti del suo matrimonio,
s'era messo in pensiero di far
abilitare alla successione de' suoi Stati
Ottavio suo bastardo. Ma divenuta feconda
la duchessa, gli partorì poi <i>Alessandro</i>
mutolo, <i>Odoardo</i> e <i>Francesco Maria</i>, che
fu poi cardinale, oltre a due principesse,
<span class="pagenum" id="Page_988">[988]</span>
<i>Maria</i> e <i>Vittoria</i>, che furono poi duchesse
di Modena. La nascita di questi principi
fece poscia eclissar l'amore di Ranuccio
verso dell'illegittimo Ottavio; e perciocchè
questi era giovane di alti spiriti, ed
universalmente amato dai Parmigiani e
dagli altri sudditi, il duca suo padre, siccome
principe pregno sempre di sospetti
e gelosie, dubitando d'intelligenze e di
pretensioni dopo sua morte al ducato, il
confinò nella terribil rocchetta di Parma,
sepoltura de' vivi, dove da lì ad alquanti
anni miseramente diede fine al suo
vivere. Perchè la sordità e mutolezza rendevano
incapace di governo il primogenito
Alessandro, succedette in quel ducato
<i>Odoardo</i>, marito di <i>Margherita</i> figlia
di <i>Cosimo II gran duca</i> di Toscana.
</p>

<p>
Per esempio ancora e cautela ai posteri,
degna è qui di memoria l'infelice
morte di Antonio Foscherini, cavaliere e
senator veneto, che accusato di aver tenute
corrispondenze segrete con istranieri
ministri, pubblicamente terminò col
capestro la vita. Siccome lasciarono scritto
il cavalier Nani, Vittorio Siri ed altri,
per le insidie passate e per le turbolenze
presenti, la veneta repubblica (sempre
per somiglianti delitti gelosissima ed inesorabile)
gran credito diede ai sospetti,
e troppa fede agli accusatori e testimonii;
laonde precipitosamente si venne alla
sentenza di morte. Ma fu fatto morire un
innocente: il che casualmente dopo qualche
tempo si venne a scoprire. Perciocchè
in leggere un processo, per cui venivano
certuni convinti di false testimonianze,
si risovvenne uno del consiglio
de' dieci che un di costoro avea testimoniato
contro del senatore suddetto. Preso
costui, confessò di aver concertata la calunnia
per cogliere il lucro proposto a
chi rivela delitti di Stato; laonde egli ne
ebbe con gli altri il meritato gastigo. Fu
poi pubblicato un editto, che restituiva all'onor
primiero il giustiziato cavaliere, e
tutta la sua nobilissima casa; ma senza
che si restituisse per questo la vita a chi
per un sì mal fondato e mal pesato processo
<span class="pagenum" id="Page_989">[989]</span>
l'avea già indegnamente perduta.
È da lodar lo zelo per la salute della patria,
ma questo dee ben sempre camminar
con somma circospezione, affinchè
gl'innocenti non soggiacciano alle pene
riserbate solo ai veri delinquenti. E che
un caso tale abbia aperti gli occhi a quei
saggi signori, si è assai conosciuto dipoi,
ed anche ai giorni nostri se ne son vedute
le pruove.
</p>

<hr />
</div>

<div class="chapter">
<h2 class="hidden" id="MDCXXIII">MDCXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Urbano VIII</span> papa 1.</td>
  </tr>
  <tr>
    <td><span class="smcap">Ferdinando II</span> imperadore 5.</td>
  </tr>
</table>

<p>
Avea il duca di Baviera Massimiliano
nella guerra mossa contro Federigo elettor
palatino, siccome dicemmo, fatto
l'acquisto d'Eidelberga e di tutto il
Palatinato inferiore. In essa città si trovava
un'insigne biblioteca di antichi
codici scritti a mano, ebraici, greci, latini
e d'altre lingue, raccolti, per quanto
fu divolgato, da tutti i monisterii di
quella provincia, introdotta che vi fu l'eresia.
Attento il pontefice Gregorio a profittar
anch'egli dell'altrui naufragio, sì
per qualche ricompensa de' sussidii prestati
al duca in quell'impresa, come ancora
per la pretensione che appartenesse
alla santa Sede quel tesoro di manuscritti,
come spoglio di luoghi sacri, fece
gagliarde istanze di ottenerli, e il duca
vi condiscese. Scrivono alcuni che la
persona inviata dal papa ad Eidelberga
per trasportar que' codici a Roma, a cagion
della poca sua accortezza, lasciò
sfiorar quella sì riguardevole libreria,
essendone stati asportati i codici migliori.
Non pochi certamente se ne trovano nella
imperiale biblioteca di Vienna. Di poca
attenzione per questo fu accusato Leone
Allacci, uomo di gran credito per la sua
erudizione e per tanti libri dati alla luce,
giacchè a lui fu appoggiata l'incombenza
suddetta. Non cessavano intanto i maneggi
della repubblica veneta e del duca
di Savoia alla corte del re Cristianissimo,
per trarre dalle mani degli Austriaci la
<span class="pagenum" id="Page_990">[990]</span>
Valtellina, e gli altri paesi occupati nella
Rhetia. E perchè si scorgeva troppo
manifesto l'artificio degli Spagnuoli di
dar sempre belle parole, senza mai venire
ai fatti, finalmente sul principio di febbraio
fu conchiuso a Parigi di adoperar
mezzi più forti per terminar questa briga.
Si stabilì dunque una lega del <i>re Lodovico
XIII</i>, della <i>repubblica veneta</i> e del
<i>duca</i> suddetto, affin di obbligare tanto il
<i>re Cattolico</i> che l'<i>arciduca Leopoldo</i> a
rimettere in pristino le cose de' Grigioni,
salva sempre nella Valtellina la religione
cattolica. Non sembra che la corte
di Francia nudrisse vera voglia d'impiegar
le sue armi in questo litigio, e fu
piuttosto creduto che il solo strepito della
formata confederazione metterebbe il
cervello a partito agli Austriaci, siccome
appunto avvenne. Era già stato altre
volte messo in campo il partito di consegnare
in deposito al papa tutte le fortezze
occupate o fabbricate dagli Austriaci
nella Rhetia e Valtellina, acciocchè la
santità sua le guernisse con presidio suo
proprio, e tenesse quel paese finchè fosse
assicurato il punto della religione d'essa
Valtellina per l'avvenire. Ora il <i>re Filippo
IV</i> nel dì 17 del suddetto febbraio
spedì l'ordine che si dovesse far la consegna
d'esse fortezze, forse lusingato dalla
speranza di far anche buon mercato col
mezzo d'un pontefice, in cui non si potea
presumere molta inclinazione ai Grigioni
seguaci dell'eresia. Ripugnavano a
questo impegno i cardinali per timore che
entrasse in un labirinto la dignità della
santa Sede, stante non poter ella trattare
con essi Grigioni, e il rischio di disgustar
infine alcuna delle potenze interessate.
Ma i nipoti del papa, siccome pensionarii
della Spagna, col forte motivo di risparmiare
una guerra all'Italia e di
poter meglio accudire agl'interessi della
religione nella Valtellina, trassero la santità
sua ad accettare il deposito. Pertanto
nel mese di maggio spedì il pontefice <i>don
Orazio Ludovisio</i> suo fratello, creato sui
primi giorni del di lui pontificato generale
<span class="pagenum" id="Page_991">[991]</span>
della Chiesa, e poscia divenuto duca
di Fiano, che con cinquecento cavalli e
mille e cinquecento fanti nel dì 6 di
giugno prese il possesso dei forti della
Valtellina, e dopo molti contrasti anche
di Chiavenna e della Riva. Nel qual tempo
l'arciduca Leopoldo ritirò il presidio da
altri luoghi della Rhetia: con che per
ora si tolsero i semi di una grave perturbazione
alla Lombardia; e tutti i negoziati
per tal pendenza si ridussero alla
corte di Roma, giacchè a lei era rimessa
la deliberazione di questo affare.
</p>

<p>
Perchè il papa dopo il deposito parve
che non si affrettasse, come bramavano i
Franzesi, a sentenziare sulla Valtellina, e
andava prolungando i negoziati, non mancò
gente maliziosa che sognò in lui inclinazione
a ritener quel dominio per la
Chiesa romana, o a trasferirlo ne' suoi nipoti.
Ma a questi lunarii e sospetti mise
fine la morte che nel dì 8 di luglio rapì
alla terra esso <i>Gregorio XV</i> pontefice degno
di più lunga vita, e glorioso per non
avere ommessa diligenza veruna per sostenere
la religion cattolica in Germania, e
la quiete in Italia. Neppur egli dimenticò
di arricchire, per quanto potè, la propria
casa, ma con onesti mezzi. Impetrò specialmente
dal re Cattolico che si maritasse
con un suo nipote l'unica figlia ed erede
del principe di Venosa, che portò in dote
un'annua rendita di quaranta mila ducati
in tanti feudi del regno di Napoli.
Nè poco contribuì a questo ingrandimento
il <i>cardinale Lodovico Ludovisio</i> nipote,
il quale, per risparmiare al pontefice
zio le brighe spinose del governo, le
assunse egli, lasciando che il papa si divertisse
in ascoltar le accademie istituite
da lui nel palazzo, alle quali interveniva
con piacere, siccome persona dottissima
e amante dei professori delle lettere.
Questo cardinal padrone nondimeno riportò
lode d'aver esercitata la giustizia,
e mantenuta l'abbondanza de' viveri e
grani in Roma, in tempi di notabil carestia,
ed esercitata in varie maniere la sua
pietà e la sua carità verso de' poveri.
<span class="pagenum" id="Page_992">[992]</span>
Acquistò poi la casa Ludovisia l'insigne
principato di Piombino, che ultimamente,
per mancanza della medesima, è ricaduto
col mezzo della madre Ludovisia in <i>don</i>
<i>Gaetano Boncompagno</i> duca di Sora. Avea
il pontefice Gregorio pubblicato nell'anno
1621 due riguardevoli costituzioni
intorno all'elezione de' romani pontefici,
che anche oggidì servono di norma ai
conclavi per procedere con voti segreti
in quel delicato impiego. Adunato pertanto
il sacro collegio, concorsero nel
dì 6 d'agosto i concordi voti, dove meno
inclinava l'opinion dei politici e dei curiosi,
cioè nella persona <i>del cardinal Maffeo
Barberino</i> di patria Fiorentino, non
senza stupore di chiunque mirava caduta
la sacra tiara in un personaggio di età
di soli cinquantacinque anni e di complessione
molto robusta, con rimaner
troncate le speranze ai vecchi cardinali
di giugnere a maneggiar le chiavi di san
Pietro. Era questo porporato uomo di
amenissimo ingegno, ed eccellente massimamente
nelle lettere umane, ed assai
versato negli affari di Stato, per gl'impieghi
importanti da lui sostenuti con gran
decoro in addietro. Prese egli il nome di
<i>Urbano VIII</i>; e contuttochè nelle prime
apparisse in lui disposizione a farla da
padre comune senza veruna parzialità,
pure tardò poco a trapelare in lui non
lieve inclinazione alla Francia, ed unione
con chi sofferiva mal volentieri la prepotenza
de' ministri spagnuoli. Trovossi
ben tosto il nuovo pontefice in molte angustie
a ragion dell'impegno preso dall'antecessore
della Valtellina; giacchè,
disputandosi a chi dovesse toccare il
mantenimento di que' presidii, ne voleano
per onore tutto il peso gli Spagnuoli,
mentre all'incontro pretendeano anche i
Franzesi per loro decoro concorrere alla
metà della spesa; e intanto, senza mai accordarsi,
venne a restar quella milizia tutta
a carico della sola camera apostolica.
Fioccavano poi le istanze di Francia, Venezia
e Savoia, per ultimar questo affare,
e il papa non ne trovava la via, per non
<span class="pagenum" id="Page_993">[993]</span>
tirarsi addosso il disgusto della corte di
Madrid. Però con varii dibattimenti, ma
senza conclusione alcuna intorno a quegli
affari, passò l'anno presente. Merito
grande s'era acquistato coll'imperador
<i>Ferdinando II</i> il cattolico duca di
Baviera <i>Massimiliano</i> pel suo valore in
avere restituito alla casa d'Austria il regno
della ribellata Boemia, ed avere atterrato
l'eretico palatino <i>Federigo</i>, tuttochè
della propria casa. Volle l'Augusto
signore premiarlo, e compensarlo ancora
per le immense spese fatte in difesa sua;
e però, oltre all'avergli dato il dominio
del Palatinato superiore, trasferì eziandio
in lui nel dì 25 di febbraio la dignità
elettorale, tolta già al duca <i>Gian-Federigo</i>
suo antenato dall'imperador Carlo V.
A tal disposizione gran contrasto fecero
alquanti principi, e massimamente i protestanti;
ma infine ebbe adempimento la
cesarea volontà, con singolar approvazione
della corte di Roma. Pagò nel dì
12 d'agosto dell'anno presente il tributo
della mortalità <i>Antonio Priuli</i> doge di
Venezia, e in luogo suo fu eletto <i>Francesco
Contarino</i>. Venne parimente a morte
<i>Federigo della Rovere</i> principe d'Urbino,
unico figlio di <i>Francesco Maria duca</i> di
quelle contrade; nè del suo matrimonio
con <i>Claudia de Medici</i> figlia di <i>Ferdinando
I gran duca</i> di Toscana (la qual poscia
passò alle seconde nozze coll'arciduca
Leopoldo) altra prole restò che una picciola
principessa per nome <i>Vittoria</i>. E
perciocchè non v'era apparenza che il
vecchio duca potesse più avere successione
legittima maschile, la corte di
Roma cominciò tosto ad adocchiar quel
ducato, come Stato vicino a ricadere
alla camera apostolica, e a far preparamenti
per assicurarsene in avvenire il
dominio.
</p>

<p>
<span class="pagenum" id="Page_994">[994]</span>
</p>

<hr />
</div>

<div class="chapter">
<h2 class="hidden" id="MDCXXIV">MDCXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXIV</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Urbano VIII</span> papa 2.</td>
  </tr>
  <tr>
    <td><span class="smcap">Ferdinando II</span> imperadore 6.</td>
  </tr>
</table>

<p>
<i>Armando di Plessis di Richelieu</i>, già
vescovo di Luzzon, s'era saputo così
bene introdurre nella grazia di <i>Maria de
Medici regina</i> vedova di Francia, e poscia
del <i>re Luigi XIII</i>, che dopo la riconciliazione
della madre col figlio fu
introdotto nel real consiglio, ed arrivò a
lasciarsi indietro ogni altro ministro
della corona, e a diventar l'arbitro di
quella corte. Mirabile era la penetrazion
del suo ingegno, la sua attività, la sua
accortezza; e maggiormente crebbe il
credito e l'autorità di lui, dappoichè al
merito suo personale s'aggiunse il lustro
della sacra porpora, conferitagli da <i>papa
Gregorio XV</i> nel dì 5 di settembre del
1622. E siccome egli nulla altro meditava
che di rimettere in miglior sistema
e riputazione la corona di Francia, che
parea scaduta per la melensaggine del
precedente ministero, e specialmente ardiva
di voglia di reprimere la da lui appellata
baldanza dell'una e dell'altra
casa d'Austria; così pensò agli affari
della Valtellina, e a muovere altri turbini
in Italia contra degli Spagnuoli. A questo
l'incitavano ancora le doglianze continue
de' <i>Veneziani</i> e di <i>Carlo Emmanuele
duca</i> di Savoia, nel cui capo non aveano
mai posa i desiderii di nuove guerre, e
soprattutto di vedere alle mani tra loro
i due monarchi di Francia e Spagna,
per isperanza di profittare della lor disunione.
Affin di potere con più sicurezza
promuovere i suoi grandiosi disegni,
il Richelieu fece un trattato cogli
Olandesi, e felicemente ridusse a buon
termine il matrimonio di <i>Enrichetta</i> sorella
del re Lodovico con <i>Carlo principe
di Galles</i> figlio di <i>Giacomo re</i> della Gran
Bretagna, avendone impetrata la dispensa
dalla santa Sede per li vantaggi che
si sperava averne da provenire alla religione
cattolica nella monarchia inglese.
<span class="pagenum" id="Page_995">[995]</span>
Erano fin qui stati fluttuanti i negoziati
per la Valtellina; perciocchè avea bensì
il <i>pontefice Urbano VIII</i> abbozzato un
accomodamento, per cui fosse restituita
ai Grigioni quella provincia colla reintegrazione
e garanzia della religione cattolica;
ma perchè si era preservato il
passo libero per quelle parti ai vicendevoli
soccorsi delle due potenze austriache
(punto egualmente disapprovato
dalla Francia e dalla repubblica veneta),
restò priva d'effetto la buona volontà e
determinazione della corte di Roma.
Pertanto, a tenore de' maneggi del duca
di Savoia, tenuta fu una gran conferenza
in Susa fra esso duca e il <i>Lesdiguieres</i>
gran contestabile di Francia, e gli ambasciatori
di Venezia, dove si sottoscrisse
la lega della Francia, repubblica veneta e
duca di Savoia, per liberar la Valtellina.
Nè qui si fermò il corso delle pretensioni.
Fremeva forte esso duca contro la repubblica
di Genova, sì perchè era stato suppiantato
da essa nell'acquisto fatto del
marchesato di Zuccherello sui confini del
Piemonte, il quale dalla camera imperiale
fu aggiudicato ai Genovesi, e sì ancora
perchè in Genova era trascorsa la plebe
in alcuni dileggiamenti della persona del
medesimo duca. Ma quel che più l'accendeva
a romperla co' Genovesi, era la
facilità da lui ideata di conquistare un
buon tratto del loro dominio. Propose
dunque alla Francia, come maniera più
acconcia di deprimere il fasto spagnuolo
in Italia, la conquista della città di Genova
e della riviera di Levante, che dovessero
venire in preda a' Franzesi, restando
a lui quella di Ponente. Forse
crederà taluno che non fossero approvati
da' Franzesi tutti questi ideali progetti.
La verità non di meno è ch'egli imbarcò
la corte di Francia anche in sì
vistoso disegno, e che non meno i Franzesi
che i Veneziani si servirono qui di
un ripiego della creduta fina politica.
Imperciocchè i Franzesi voleano solamente
entrarvi come ausiliarii del duca,
dei Grigioni e Svizzeri collegati, senza
<span class="pagenum" id="Page_996">[996]</span>
dichiarar guerra aperta alla Spagna; e i
Veneziani intendeano anche essi di somministrar
danari e munizioni per la Valtellina,
ma con ritenere per quanto potessero
le loro milizie ai confini dello Stato
di Milano, e senza approvare i disegni
contra di Genova.
</p>

<p>
Accordate che furono in questa guisa
le pive, si diedero i collegati a preparar
l'opportuno armamento. Intanto i Franzesi
non parlavano alla corte di Madrid
se non di pace, e di un amichevole temperamento
per finir quella briga: il che
fu cagione che per quanto il duca di
Feria governator di Milano scrivesse
lettere sopra lettere, rappresentando le
mene da lui scoperte degli alleati, e insistendo
per soccorsi, pure fossero sempre
valutate per soli spauracchi le di lui
insinuazioni. Dall'altro canto il re Cristianissimo
fece vieppiù incalzare il pontefice,
affinchè o determinasse in breve
la controversia della Valtellina, ovvero
rinunziasse al deposito, rimettendo le
fortezze ai Grigioni, oppure agli Spagnuoli;
altrimenti intendeva di aver le
mani slegate, e di essere in libertà di
valersi di mezzi efficaci per sollievo dei
Grigioni suoi collegati. Ma il papa, tra
perchè i Valtellini faceano replicate istanze
di sottomettersi al dominio pontificio
(canto che non dispiaceva alle orecchie
romane), e per la persuasione che niun
de' principi cattolici avesse da perdere il
rispetto alle bandiere di San Pietro, andava
barcheggiando, senza venire a risoluzione
alcuna. Intanto il marchese di
Coeuvres, ambasciatore del re Cristianissimo,
colle calde sue insinuazioni, e molto
più colla potente retorica del danaro
franzese e veneto, mosse gli Svizzeri e i
Vallesani a far leva di gente, ed animò
i Grigioni alla sollevazione. Sul fine poi
di novembre il marchese suddetto, di
pacifico ambasciatore divenuto capitano
guerriero della lega, messosi alla testa
delle truppe adunate, improvvisamente
entrò nella Rhetia, e dopo avere sloggiate
da alcuni posti le truppe dell'arciduca
<span class="pagenum" id="Page_997">[997]</span>
Leopoldo, passò nella Valtellina, cominciando
ad impossessarsi di que' luoghi,
che non poteano fare resistenza. Non
sapea darsi pace Niccolò Guidi marchese
di Bagno, luogotenente generale delle
armi pontificie in quella provincia, che
un ministro di Francia procedesse sì
avanti con vilipendio della dignità della
santa Sede, e ne fece delle replicate doglianze.
Ma poco stette a veder comparire
lo stesso marchese di Coeuvres sotto
Tirano, dove, come in luogo più forte,
teneva il Guidi il maggior suo presidio.
Perchè non si fidava degli abitanti di
quella terra, si ritirò esso marchese di
Bagno nel castello. Seguirono delle ostilità;
ma perchè giunsero artiglierie spedite
da' Veneziani, il Guidi nel dì 8 di
dicembre capitolò, che se per tutto il
dì 10 seguente non gli arrivava soccorso,
cederebbe il castello, ed egli colle sue
genti se ne tornerebbe negli Stati della
Chiesa. Nel dì 11 se ne andò il Bagno, e
con poca fatica da lì innanzi il Coeuvres
s'impadronì di Sondrio, Morbegno, Bormio,
in una parola, di tutta la Valtellina,
a riserva di Riva ben guernita dagli Spagnuoli,
non senza biasimo degli uffiziali
e soldati del papa, che come pecore si
lasciarono cacciar dai luoghi capaci di
buona difesa. Gente non di meno vi fu,
e specialmente in Ispagna, che sospettò
un segreto concerto del papa co' Franzesi
di lasciarsi forzare, per isciogliere
una volta quel nodo, giacchè <i>Urbano VIII</i>
non avea mai approvato l'impegno preso
dal suo predecessore <i>Gregorio XV</i>. Ciarle
furono tutte queste. Certo è che di grandi
esclamazioni e vere querele fece il
papa a Parigi per tale invasione e violenza
all'armi sue, ma senza voler entrare
in più gravi e dispendiosi risentimenti.
Più ancora ne fecero gli Spagnuoli.
Il <i>cardinale di Richelieu</i>, parte con
parole dolci, parte colle brusche, si cavò
fuori d'intrico, e seguitò francamente le
tele precedenti per effettuare gli altri
suoi disegni.
</p>

<p>
<span class="pagenum" id="Page_998">[998]</span>
</p>

<hr />
</div>

<div class="chapter">
<h2 class="hidden" id="MDCXXV">MDCXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXV</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Urbano VIII</span> papa 3.</td>
  </tr>
  <tr>
    <td><span class="smcap">Ferdinando II</span> imperadore 7.</td>
  </tr>
</table>

<p>
Si celebrò in quest'anno il giubileo
della santa Chiesa romana, intimato da
papa <i>Urbano VIII</i>; ma non vi si mirò il
gran concorso de' pellegrini divoti, come
in altri precedenti. La pestilenza insorta
in Palermo ed altri luoghi della Sicilia
facea quivi terribile strage, e sommo
spavento eziandio recava all'Italia. Oltre
a ciò, le turbolenze della Valtellina, e
un fiero temporale insorto contra della
repubblica di Genova, intorbidavano in
questi tempi la quiete della Lombardia
e dei circonvicini paesi: tutti ostacoli
alla divozione pellegrinatoria de' fedeli.
Si videro nondimeno comparire a Roma
in sì pia congiuntura <i>Uladislao principe</i>
di Polonia, figlio dell'invitto <i>re Sigismondo</i>
trionfatore de' Turchi, e poscia l'<i>arciduca
Leopoldo</i>, i quali dal pontefice riceverono
ogni maggior contrassegno di
stima e di affetto. Poco godè dell'illustre
sua dignità <i>Francesco Contarino</i> doge di
Venezia, perchè fu in quest'anno rapito
dalla morte, ed ebbe per successore <i>Giovanni
Cornaro</i>. Concepì speranze di grandi
vantaggi il cattolicismo per le nozze
di <i>Carlo I re</i> della Gran Bretagna (il cui
padre <i>Giacomo Stuardo re</i> era dianzi nel
mese di aprile mancato di vita) celebrate
nel mese di luglio con <i>Enrichetta principessa</i>
sorella di <i>Lodovico XIII</i> re di
Francia: ma queste speranze col tempo
si ridussero a sole foglie e fiori. Nè si
dee tacere per gloria di uno de' gran
capitani, figli dell'Italia, che avendo <i>Ambrosio
Spinola</i>, generale dell'armi spagnuole
in Fiandra, nel mese d'agosto del
precedente anno, assediata Bredà, piazza
pel sito e per le innumerabili fortificazioni
creduta inespugnabile, in vicinanza
del mare e di Anversa, gli riuscì di rendersene
padrone nel dì 5 di giugno dell'anno
presente. Celebre sopra modo
fu quell'assedio, incredibile l'industria,
<span class="pagenum" id="Page_999">[999]</span>
il senno e la costanza dello Spinola in
sostener quell'impresa contro tutti gli
sforzi dell'Inghilterra e di Maurizio di
Nassau principe Oranges e generale degli
Olandesi, che appunto finì i suoi giorni
sul principio di maggio del presente
anno, lasciando fama di essere stato uno
de' primi guerrieri del suo tempo.
</p>

<p>
Qualche azion militare si fece in questi
giorni anche nella Valtellina, ma di sì
poco rilievo, che non occorre farne menzione.
Il <i>duca di Feria</i> governator di Milano
avea già in pronto un sufficiente
esercito, che servì a frastornare ogni ulterior
progresso de' Franzesi e Veneti in
quelle parti. Avrebbe egli anche potuto
far di più, se non fosse stato costretto a
tener gli occhi aperti ad un maggior temporale
che scoppiò contro i Genovesi.
Era riuscito, siccome dicemmo, a <i>Carlo
Emmanuele</i> duca di Savoia d'ubbriacare
i Franzesi colla da lui rappresentata agevolissima
conquista di Genova, rappresentando
quella città tanto illustre e ricchissima
ormai invecchiata e sopita nell'ozio,
infiacchita nelle delizie, sprovveduta
di fortificazioni moderne e di soldatesche,
con supporre ancora ai medesimi,
e non senza ragione, di tener buone
intelligenze con alcuni malcontenti nel
cuore della medesima città. Perciò, come
se avessero in pugno la preda, con alcune
capitolazioni la spartirono fra loro; anzi
fecero i conti fin d'allora sullo Stato di
Milano, sul Monferrato, sulla Corsica,
formando varii patti di divisione: che di
tali magnifiche idee era mirabilmente fornito
l'animo grande di esso duca. Avea
la corte di Francia a questo fine fatto un
trattato cogli Olandesi, che s'impegnarono
d'inviare venti grossi vascelli ben
corredati in rinforzo dell'armi di Savoia.
Le galee ancora e i galeoni di Francia,
benchè solamente i fusti, e senza
inalberarvi lo stendardo reale, doveano
servire al duca, e il contestabile di Lesdiguieres
come ausiliario assistergli con
grosso nerbo di gente, pretendendo con
ciò di non far guerra dichiarata: tele di
<span class="pagenum" id="Page_1000">[1000]</span>
ragno, colle quali vanno anche oggidì i
principi del mondo coprendo gli ambiziosi
loro disegni. Non concorsero i Veneziani
collegati in questa diversione,
anzi positivamente la riprovarono; e se
pure si volea far guerra, la desideravano
contro lo Stato di Milano: cotanto si
trovavano ora mal soddisfatti delle due
potenti case d'Austria. Fatta dunque nel
dì 4 di marzo in Asti la rassegna generale
delle truppe franzesi e savoiarde,
si trovò ascendere quell'armata a venti
quattro mila fanti e tre mila cavalli con
buon treno di artiglieria. A sì feroce insulto
poco si trovavano preparati i Genovesi,
perchè niun giusto motivo nè
dalla parte della Francia, nè da quella di
Savoia appariva di muoversi alla loro
rovina: senza riflettere che ai conquistatori
non mancano mai pretesti per
far guerra ai vicini; e che se un confinante
s'arma, s'ha sempre a temere.
E quantunque sorgessero sospetti che
contro di loro si disponesse la danza,
pure non voleano prestar fede a chi gli
assicurava della trama ordita; e però
lentamente procederono ad armarsi, e
a raunar genti, viveri e danari per una
gagliarda resistenza; finchè, veduto vicino
il nembo, si svegliarono. Allora fu
che si diedero a tempestare il duca di
Feria in Milano, e il re Cattolico <i>Filippo
IV</i> per poderosi aiuti, facendo con
facilità conoscere quanto comune fosse
la causa. Perduta Genova, era perduto
lo Stato di Milano. Parimente fecero
istanze ai lor corrispondenti di Spagna
per soccorso di pecunia, e questi non
mancarono d'inviarne dipoi in gran copia.
Intanto si dilatò lo sbigottimento
nella città; e dappoichè si vide muoversi
a quella volta il torrente, vennero non
pochi al disperato consiglio di abbandonar
tutta la riviera di Ponente e il di
qua dall'Apennino, per ritirar tutte le
forze alla difesa del cuore. Ma prevalse
il sentimento di Gian-Girolamo Doria,
capitan vecchio e di sperienza, e di Carlo
Doria duca di Tursis, e di altri più saggi
<span class="pagenum" id="Page_1001">[1001]</span>
e coraggiosi, che si sostenesse la città di
Savona, e si armassero i passi di Gavi e
di Rossiglione, per trattenere, il più che
fosse possibile, lungi da Genova quell'impetuosa
tempesta.
</p>

<p>
Entrò dunque l'esercito collegato
dalla parte di Novi nel Genovesato, e gli
si arrenderono varii luoghi. Il <i>duca di
Savoia, il principe di Piemonte Vittorio
Amedeo suo figlio</i> e <i>Lesdiguieres</i> in varii
siti di qua dall'Apennino fecero sì grande
empito, che sconfissero nel giorno di giovedì
santo le truppe genovesi a Rossiglione,
e poscia diedero una rotta maggiore
ad esse genti ad Ottaggio: disgrazie
che accrebbero forte lo spavento in
Genova, e insieme lo sdegno contra del
duca, incredibilmente per altri motivi
odiato da loro. Si rincorarono poscia alquanto
gli animi per l'arrivo colà di Lodovico
Guasco con due mila fanti e ducento
cavalli, spediti per le vie di Levante
in loro aiuto. Ottaggio intanto fu
preso, e dato a sacco, e rimasero prigionieri
i difensori. In quelle parti vi restava
ancora Gavi da espugnare, ma non si
durò fatica a prendere quella terra col
castello. Gran dispareri poscia seguirono
fra il duca e Lesdiguieres. Pieno di fuoco
e di speranze il primo, insisteva che si
marciasse a dirittura a Genova; laddove
l'altro, considerando le forze e la gran
popolazione di quella città, e di che sia
capace l'amore della libertà; e riflettendo
a ciò che potea avvenire, se il duca
di Feria dalla parte di Milano con assai
schiere da lui allestite venisse a tagliar
la comunicazione colla Lombardia, e
se inoltre sopraggiugnessero per mare i
soccorsi aspettati in Genova da Napoli e
Sicilia; ripugnò a tal risoluzione. Il perchè
dal duca fu spedito il principe di
Piemonte ad occupar la riviera di Ponente,
frutto che dovea a lui restare di
questa guerra. Andò egli; colla forza si
impadronì della ricca terra della Pieva,
dove tutti corsero al saccheggio: ricuperò
Oneglia, terra sua poco prima occupata
dai Genovesi; e vennero poscia alle
<span class="pagenum" id="Page_1002">[1002]</span>
sue mani la città di Albenga e Ventimiglia,
e le terre di Alassio, Porto Maurizio,
San Remo, Loano, Castel Diano, in
una parola, tutta la suddetta riviera, cominciando
dal Finale sino a Villafranca
per lo spazio di sessanta miglia. Non dimenticarono
i vittoriosi soldati di far
quanto spoglio poterono in quelle parti.
Continuava nulladimeno il duca nel disegno
di passar sotto Genova; al qual
fine facea di gran preparativi: ed essendosi
impossessato di Savignone, sei miglia
vicino alla città, se l'aspettavano a
momenti i Genovesi sotto le mura. Giunse
a tempo a calmare la costernazione
di quel popolo una galea che di Spagna
recava un milione di ducati d'oro, e ne
sopraggiunsero poi altre che condussero
di colà (per quanto fu detto) sei altri
milioni, spettanti ai privati Genovesi, ma
somministrati al bisogno della repubblica.
Quel nondimeno che maggiormente
fece dar bando al timore, fu che il cavalier
Pecchio arrivò a Genova con circa
tre mila fanti dei terzi di Modena e Parma,
inviati dal duca di Feria. In quei
mari ancora comparve il marchese di
Santa Croce con trentatrè galee di Spagna,
sopra le quali erano quasi quattro
mila fanti, la maggior parte gente veterana.
Da Napoli vennero alcuni galeoni
con mille e cinquecento uomini, e le galee
di Sicilia con secento Spagnuoli, e
parimente il marchese di Bozzolo con
ottocento fanti e ducento cavalli, condotto
da quella repubblica: con che si trovò
aver già in pronto i Genovesi un'armata
di circa dodici mila fanti.
</p>

<p>
Contuttociò fu creduto in Genova
miglior consiglio di nulla azzardare, se
prima non usciva in campagna il duca
di Feria. I soli popoli della Pozzevera
infestavano il campo gallo-savoiardo, e
giunsero ad assediare in Savignone il
principe di Piemonte, che fu liberato dal
padre. Erano in questo mentre le forze
principali dello Stato di Milano impiegate
nella difesa di Riva, luogo vilissimo sul
lago di Chiavenna, ma ben fortificato
<span class="pagenum" id="Page_1003">[1003]</span>
dal governator di Milano. Al comando di
esse stava il conte Giovanni Serbellone,
che varie pruove diede in ributtare il
marchese di Coeuvres, ito più volte, ma
indarno, ad assalire quel sito. Tante nondimeno
furono le istanze de' Genovesi,
che il Feria passò infine con quante genti
potè raunare a Pavia, e intanto andarono
giugnendo in Lombardia i Tedeschi,
assoldati specialmente coll'oro de' Genovesi.
Se si ha da credere al Capriata,
erano circa sedici mila combattenti, comandati
dal barone di Pappenaim, e dai
conti di Solm e di Scultz, ed inoltre non
poche squadre di cavalleria feroce, venuta
dalla Polonia e Croazia, che, unita
ai Lombardi e Napoletani, ascendeva a
cinque mila cavalli. Mossesi allora il duca
di Feria da Pavia con passare ad Alessandria,
e al movimento suo cominciarono
ad eclissar le glorie efimere del
nemico esercito; e tanto più perchè erano
cresciute le gare e diffidenze fra il
duca di Savoia e il contestabile Lesdiguieres,
sospettato, probabilmente senza
ragione, corrotto dai regali segreti dei
Genovesi. Ritiraronsi dunque i Gallo-Savoiardi
fuori dello Stato di Genova, inseguiti
sempre dal Feria, che volò ad impadronirsi
della città d'Acqui, dove fu
ritrovato un magazzino di viveri e munizioni,
e la guardaroba del duca di Savoia
con ricchi arredi, argenterie e livree,
colle quali si sparse voce che egli pensasse
di far la sua pomposa entrata nella
debellata città di Genova. Grande onore
acquistò in tal congiuntura il principe
Vittorio Amedeo, perchè, inseguito dagli
Spagnuoli, con buon ordine e bravura
ridusse in salvo tutte le genti ed artiglierie.
</p>

<p>
Ricuperarono intanto i Genovesi
Gavi e Novi, e gli altri posti di qua dall'Apennino,
con cogliere in Gavi molti
pezzi d'artiglieria del duca di Savoia. Similmente
il marchese di Santa Croce colle
galee per mare, e con otto mila fanti
e due compagnie di cavalleria per terra,
si portò a liberar la riviera di Ponente
<span class="pagenum" id="Page_1004">[1004]</span>
dai nemici. In poche settimane tornarono
all'ubbidienza della repubblica Albenga,
Ventimiglia e tutte le altre terre di quelle
parti. Nè di ciò contenta quell'armata,
passò ad assediar Ormea, terra del duca,
con prendere a forza d'armi non meno
essa che il castello. Seguì ivi grande effusione
di sangue, e tutto andò a sacco.
Da questo esempio sgomentati quei di Garessio
e di Bignasco, inviarono le chiavi
al Santa Croce. Mentre tali imprese si faceano
nella Riviera, il duca di Feria, bramoso
di qualche fatto glorioso, si portò
all'assedio della fortezza di Verrua, considerabile
allora per la situazione sua, ma
non già per regolate fortificazioni; vi passò
nondimeno con tale lentezza, che diede
tempo al duca di Savoia di gittarsi in
Crescentino, e di spingere un buon rinforzo
di gente in quella piazza, di farvi alcuni
trincieramenti, e di fabbricare dipoi
un ponte, che congiugneva Crescentino
con Verrua: ponte due volte rotto dagli
Spagnuoli, e sempre rifatto dall'intrepido
duca Carlo Emmanuele. Per quanti sforzi
facesse dipoi il Feria sotto Verrua, tutti
riuscirono vani; laonde, accostandosi il
verno, e ricevuta nuova che fossero calati
in Piemonte sei mila Franzesi, giudicò
meglio il ritirarsi, che di lasciar ivi a
repentaglio gente ed onore. Ed ecco dove
andò a terminare sì strepitoso fenomeno,
senza alcun frutto, e solo con danno per
parte del duca di Savoia, e con ignominia
dal canto dei Franzesi, che sì leggermente
entrarono in questo impegno, e poi
lasciarono il duca in ballo senza soccorrerlo
colla flotta del duca di Guisa, e con
valersi in proprio servizio dei venti vascelli
olandesi, già promessi per l'Italia.
Si aggiunse, aver preteso nello stesso
tempo di metter eglino i presidii nelle
terre che si andavano occupando. In somma
poco conto per lo più truovano gli
altri animali in voler far lega col lione.
</p>

<p>
Al pontefice <i>Urbano VIII</i> sommamente
dispiacevano queste funeste brighe in
Italia; laonde, per troncarne il corso, e
massimamente per impedire, se era possibile,
<span class="pagenum" id="Page_1005">[1005]</span>
che non venissero ad un'aperta rottura
le corone di Francia e di Spagna,
determinò d'inviare a Parigi una maestosa
legazione; e fu scelto per essa il <i>cardinal
Francesco Barberini</i> suo nipote, assai
giovane di età, ma non di senno, ed
anche assistito dai prelati veterani nelle
faccende del mondo. Giunto egli colà nel
mese di maggio, rinnovò i risentimenti
per l'affronto fatto all'armi della Chiesa
nella Valtellina, chiedendone il risarcimento;
propose una sospension d'armi
in Italia, e a tutto suo potere seminò consigli
di pace. Finezze e dimostrazioni di
stima non mancarono al legato; ma per
conto dei suoi negoziati, si trovò egli
tanto inviluppato dagli artifizii di quella
corte, che finalmente sul fine dell'anno,
veggendo andarvi del suo decoro nel continuare
in sì disutile impiego, si partì da
Parigi, e tornossene poco contento a Roma.
Disgustato per questo il pontefice,
parve disposto a voler far prova della sua
bravura nell'anno seguente, con assoldare
infatti sei mila fanti e cinquecento cavalli
per rientrare nella Valtellina. Poca
durata ebbe poi questo fuoco, tra perchè
s'intrecciarono varii privati disegni dell'ingrandimento
della propria casa, e
perch'egli penetrò, siccome diremo, gli
occulti matteggi delle due corone, per venire
senza di lui alla concordia. Prosperarono
cotanto in quest'anno non
meno in Ungheria che in Germania gli
affari di <i>Ferdinando II</i> imperadore, che
ottenne di far coronare re d'Ungheria il
suo figlio <i>Ferdinando III</i>.
</p>

<hr />
</div>

<div class="chapter">
<h2 class="hidden" id="MDCXXVI">MDCXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXVI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Urbano VIII</span> papa 4.</td>
  </tr>
  <tr>
    <td><span class="smcap">Ferdinando II</span> imperadore 8.</td>
  </tr>
</table>

<p>
Si aspettava ognuno che più fiera
che mai si riaccendesse la guerra nell'anno
presente in Italia, dacchè si vide inviato
a Parigi il <i>principe di Piemonte</i> dal duca
<i>Carlo Emmanuele</i> suo padre a far istanza
per un più potente armamento; e molto
più dacchè si seppe che allo stesso principe
<span class="pagenum" id="Page_1006">[1006]</span>
era stato conferito il titolo di generale
dell'armi della Francia in Italia,
senza dover dipendere dal contestabile,
o da altri pedanti nelle imprese militari.
A maggiormente poi accrescere nel mese
di marzo questo timore servì l'arrivo in
Lombardia di <i>Torquato Conti</i> duca di
Guadagnolo, figlio del duca di Poli, con
sei mila fanti e secento cavalli stipendiati
dal papa, con ordine di accoppiarsi con
gli Spagnuoli alla ricuperazion della Valtellina,
e a tornare in pristino il deposito
di quella provincia. Del che pervenuto
l'avviso in Francia, furono spediti danari
ed ordini al marchese di Coeuvres, per
far leva di nuove genti. Ma eccoti all'improvviso
contro l'espettazion d'ognuno
saltar fuori la pace tra la Francia e la
Spagna, i cui articoli nel dì 5 oppure 6
di marzo furono segnati in Monsone, terra
d'Aragona, dal conte duca, cioè dall'Olivares,
e dal conte di Fargis ambasciatore
di Francia, ma pubblicati molto
più tardi. Non si può spiegare quanti artifizii
e mascherate si facessero giocare
in questo negoziato. Più d'una volta fece
vista la corte di Parigi di disapprovare il
concordato dal suo ministro in Ispagna,
e di voler richiamare e gastigare lui stesso;
e pure gustò infine l'operato da lui.
V'erano delle segrete ruote che movevano
il <i>Richelieu</i> a voler quella pace,
perchè abbondavano in Francia i malcontenti
ed invidiosi del soverchio suo dominio;
nè molto si stette a vederne lo scoppio.
Era giunto il papa ad inviare in Ispagna
con titolo di legato lo stesso suo nipote
<i>cardinale Francesco</i>, voglioso di far
una nuova comparsa anche in quella corte,
per tenere al sacro fonte una nuova
figlia del re Cattolico, e per trattar ivi
della pace d'Italia, sperando miglior fortuna
ivi di quella che avea provato in
Parigi. Arrivato che egli fu in Catalogna,
e volendosi mischiare nel trattato, gli diedero
ad intendere già terminato il negozio
(che nondimeno era tuttavia pendente),
e finsero dipoi sottoscritti i capitoli
nel dì suddetto di marzo. Nulla in Parigi
<span class="pagenum" id="Page_1007">[1007]</span>
se ne comunicò al principe di Piemonte
e al ministro veneto, se non dopo il fatto
con pascere intanto ambedue di pensieri
ed apparati di guerra. I principali articoli
di questa concordia furono: Che in perpetuo
non sarebbe altro esercizio che
quello della religion cattolica romana nella
Valtellina, contado di Bormio e Chiavenna.
Che fosse salva in que' luoghi la
sovranità dei Grigioni, con pagar loro la
provincia un annuo tributo, ma con facoltà
ai Valtellini di eleggere liberamente
i lor governatori e magistrati tutti cattolici;
la quale elezione fosse obbligata la
repubblica dei Grigioni di ratificare. Che
tutti i forti di essa provincia sarebbono
rimessi in mano del papa, e poi demoliti
e rasati. Fu riserbato ad arbitri e all'autorità
delle due corone di comporre le
differenze civili rimaste fra i lor collegati.
</p>

<p>
Gran rumore, gran battaglia di sentimenti
cagionò questa improvvisa pace. I
più, ed anche in Francia, ne sparlavano
a bocca aperta, come se si fosse fatto il
funerale alla riputazione della corona
franzese con questo accomodamento, e
quasichè troppo in esso avesse guadagnato
la Spagna. Perciocchè, senza parlar
del punto della religione, voluto e lodato
dai cattolici tutti, dicevano essi che
veniva la Valtellina a restare in sostanza,
se non in apparenza, indipendente dalla
giurisdizion dei Grigioni, e tutta divota per
i ricevuti vantaggi e per la necessità del
commercio a' vicini Spagnuoli. Oltre a
ciò, rimanevano traditi e sacrificati gl'interessi
di tutti i collegati della Francia, e
troppo sconciamente pregiudicato alle
convenienze d'ognuno. Infatti rimasero
stranamente alterati gli animi de' Grigioni,
de' Veneziani, e specialmente del duca
di Savoia, ed ognuno di essi proruppe in
molte doglianze. Tuttavia per prudenza e
per necessità convenne loro accomodarsi
alle determinazioni di chi le poteva far
eseguire. Il pontefice, i Genovesi e gli altri
principi d'Italia con occhi diversi riguardarono
questo accordo. Se ne compiacquero
<span class="pagenum" id="Page_1008">[1008]</span>
gli ultimi, non già per l'onore
e per li vantaggi della Spagna, ma perchè
tornava la calma in Italia. Maggior
piacere ne provarono i Genovesi, che collegatisi
in questo boiler di cose col re
Cattolico, restavano sotto la di lui protezione,
e liberati dalle nuove minaccie
del duca di Savoia. Finalmente assaissimo
ne esultò il pontefice, perchè, quantunque
penasse a digerire il non essere
stati ammessi i suoi ministri al trattato,
pure, al mirare così ben assicurato il punto
importante della religione, e provveduto
al suo decoro colla restituzion dei
forti della Valtellina, di più non gli restava
da desiderare. Forse anche l'armamento
da lui fatto non provenne da intenzione
alcuna di guerra, ma bensì da
segretissimi avvisi, come avea da finir
questa faccenda; laonde spedì egli prontamente
quelle truppe, affinchè fossero
pronte a riceverne la consegna. Finalmente,
considerando il midollo d'essa
pace, non vi si potè trovar lesa la giustizia,
perchè si restituì ai Grigioni l'alto
lor dominio nella Valtellina, con rimediar
solamente all'usurpazione da lor
fatta contro i precedenti usi e patti sulla
religione e libertà di que' popoli. Si attese
intanto all'esecuzion del trattato.
Gran difficoltà e dilazioni oppose il marchese
di Coeuvres alla consegna delle
fortezze; ma sul principio dell'anno seguente
n'entrò in possesso Torquato
Conti a nome del pontefice, e tutto fece
demolire. In Francia coll'assenso dello
ambasciatore spagnuolo fu dipoi tassata
la pensione o tributo, che si dovea pagare
ogni anno dalla Valtellina ai Grigioni, in
venticinque mila scudi. Più scabroso riuscì
il comporre le differenze del duca di
Savoia co' Genovesi, e convenne portar
l'affare alla corte di Spagna. Pretendeva
il duca per preliminare la restituzione
dei luoghi, di una galea e dei cannoni a
lui presi. A questo in fine condiscesero i
Genovesi, ma ben saldo tennero l'acquisto
del marchesato di Zuccherello, e viva
tuttavia durò la discordia fra loro.
<span class="pagenum" id="Page_1009">[1009]</span>
Restò sì amareggiato esso duca <i>Carlo
Emmanuele</i> contro la corte di Francia,
e massimamente contro il cardinale primo
ministro, che, per isfogare il conceputo
implacabile suo odio, non lasciò
indietro arte veruna. Era cervello atto ad
imbrogliar tutta l'Europa. Però non fu
difficile il figurarsi che egli per mezzo
dell'abbate Scaglia suo accortissimo ministro
avesse preso a fomentare i malcontenti
di Francia, esibendo loro aiuti;
e certo egli accolse chi di essi a lui ricorreva.
Erasi in effetto manipolata una
grave congiura contra del favorito <i>Richelieu</i>,
al cui dispotismo non si sapeano
accomodare i grandi, e vi ebbe parte lo
stesso <i>Gastone duca</i> d'Orleans fratello
del re. Ma più volte la testa sagacissima
del Richelieu solo seppe far abortire
tutti i loro disegni. Se veramente il duca
avesse mano in que' viluppi, non ho io
cannocchiale che mel faccia discernere.
Fallito questo colpo, fu creduto che egli
si volgesse a <i>Carlo I re</i> della Gran Bretagna,
per attizzarlo contro i Franzesi, e
che movesse trattati segreti cogli Ugonotti
e col duca di Lorena, acciocchè
tanto essi dal canto loro, che egli dal suo,
in un medesimo tempo attaccassero un
fiero incendio in Francia. Quel che è
certo, quantunque sapesse irritata forte
contra di lui per le passate cose la corte
di Spagna, pure ebbe maniera di introdurre
colà un negoziato per riconciliarsi,
offerendosi pronto ad abbracciare il partito
del re Cattolico: al che trovò delle
disposizioni nel conte duca. Concepì in
questi medesimi giorni esso duca di Savoia
l'idea d'intitolarsi re di Cipri: al che
non gli mancavano buoni fondamenti,
ma con trovare la repubblica di Venezia
armata d'opposte pretensioni e ragioni. Si
può ben credere che di somigliante disputa
non si mettesse gran pensiero la Porta
Ottamana, la quale placidamente in danno
della Cristianità seguita anche oggidì a godersi
quel regno, nè sembra inclinata a
rilasciarlo ad alcuno dei pretendenti. Il
dì 29 di ottobre l'ultimo fu della vita di
<span class="pagenum" id="Page_1010">[1010]</span>
<i>Ferdinando Gonzaga duca</i> di Mantova;
e perchè non lasciò prole alcuna legittima,
a lui succedette nel ducato <i>Vincenzo</i> suo
fratello, uomo perduto ne' piaceri, e che
perciò andava fabbricando delle mine
pregiudiziali al suo vivere, come infatti
staremo poco a vedere.
</p>

<p>
Di sopra accennammo non avere <i>Francesco
Maria della Rovere</i> duca d'Urbino
procreato se non un figlio, cioè <i>Federigo
Ubaldo</i>, giovane dissoluto, prodigo e di
vita sregolata, senza che nè i comandi
del padre, nè i consigli della gente savia
e pia il potessero tenere in freno. Sul
più bello dei suoi solazzi e delle sue
allegrezze, per essere stato pochi giorni
prima proclamato duca, fu questi una
mattina trovato morto in letto senza
precedente alcuna infermità. Questo avvenne
nell'anno 1623. Chi ne disse una
cagione, e chi un'altra. Con gran costanza
il duca Francesco Maria ricevette
l'avviso dal vescovo di Pesaro, città,
dove succedette la repentina morte del
figlio, e saviamente represse gli empiti e
violenti affetti della natura. Siccome di
sopra dicemmo, la corte di Roma, che
stava attentissima a tutti i moti di quella
d'Urbino, sapendo ch'erano, per la
vecchiaia del duca quasi ottuagenario,
seccate le speranze d'alcuna successione,
cominciò per tempo a disporsi per raccogliere
quel riguardevole Stato, che andava
a decadere in lei. Ma perciocchè
<i>Claudia de Medici</i> moglie del defunto Federigo
Ubaldo era restata gravida, e partorì
poscia una fanciulla, alla quale fu
posto il nome di <i>Vittoria</i>, i Veneziani, il
gran duca e gli altri principi d'Italia
avrebbono desiderato che per mezzo di
questa principessa fosse ivi continuato
quel principato, affinchè non si slargassero
tanto le fimbrie della Chiesa. Ma essa
ne era incapace secondo le investiture;
oltredichè le tante bolle dei papi contrarie
all'infeudare Stati cospicui non lasciarono
luogo a cotal progetto. Oltre a
ciò, per quanto fosse proposto al <i>pontefice
Urbano VIII</i> di far cadere questo pezzo
<span class="pagenum" id="Page_1011">[1011]</span>
d'Italia in uno dei suoi nipoti, e gli Spagnuoli
stessi si gloriassero di essere promotori
di un tal consiglio, pure il papa si
difese sempre da somiglianti sirene. Fu
dunque con sollecitudine spedito da esso
papa ad Urbino il novello <i>arcivescovo
Santorio</i>, che cominciò ad ingerirsi in
faccende di Stato, e a volerla fare da soprintendente:
del che si riputò molto
offeso il vecchio duca; e perciò sdegnato
inviò la nipote Vittoria ad allevarsi nella
corte di Toscana; e tanto più perchè
bramava di darla poi in moglie al giovinetto
<i>gran duca Ferdinando II</i>. Rinforzò
egli anche di guernigioni toscane le
sue principali piazze. Ma di ciò ingelosito
il papa, quasichè si tramasse di far
passare quel ducato nella casa de Medici,
inviò anche egli truppe ai confini della
Toscana e d'Urbino. Cessati poi quei
primi rumori, si mise mano alla quintessenza
della destrezza ed eloquenza romana,
per indurre il duca a rinunziare
con donazione <i>inter vivos</i> il suo ducato
alla Chiesa, affine di risparmiar le dissensioni
ed ogni pericolo di guerra, che
potesse suscitarsi dall'invidia e malizia
altrui. Era il duca <i>Francesco Maria</i> principe
di grande intelligenza, prudente,
amico de' letterati (pregio, di cui si gloriarono
anche l'avolo e il padre suo),
benigno, affabile, e in lui concorreva la
gloria primaria dei veri principi, perchè
padre dei suoi popoli, non di nome, ma
di fatti, ed amato egualmente in ricompensa
dagli stessi popoli. La sola considerazione
d'esentar da ogni vessazione
e rischio i cari sudditi suoi, quella fu
che prevalse in suo cuore: laonde si ridusse
nell'anno presente a rinunziar
quegli Stati al sommo pontefice, con patto
espresso, tra gli altri, che non si potessero
mettere in avvenire nuovi aggravii a
quei popoli, e riserbando a sè molte rendite,
e il far grazie anche da lì innanzi.
Ritirossi pertanto a Castel Durante, terra
che da Urbano VIII fu poi dichiarata città
col nome d'Urbania; e in questo mentre
venne il cardinale <i>Berlingieri Gessi</i> a
<span class="pagenum" id="Page_1012">[1012]</span>
prendere a nome del papa il possesso
di quel ducato, che abbraccia le città di
Urbino, Pesaro, Gubbio, Sinigaglia, Fossombrone,
San Leo, Cagli e la suddetta
Urbania, con trecento terre e castella situate
in paese delizioso ed ameno, benchè
montuoso: accrescimento ben riguardevole
alla signoria della Chiesa romana.
Cento mila scudi furono tosto sborsati
dal cardinale al duca per le artiglierie,
armi e munizioni delle fortezze. Dopo
questo eroico atto, sopravvisse il duca
sino all'anno 1656; nè gli mancarono
occasioni di pentirsi più volte della presa
risoluzione, a cagion degli amari bocconi
che gli fecero inghiottire i ministri
della camera apostolica. Anzi (convien
pur dirlo) aveva egli spedita persona a
Roma col mandato della rinunzia, che se
ne pentì, e spedì tosto ordine che nulla
se ne facesse; ma il mandatario, a cui
premeva di guadagnarsi la grazia del
sole nascente, occultò l'ordine, e fece
prontamente la rinunzia, ch'ebbe il
suo effetto.
</p>

<hr />
</div>

<div class="chapter">
<h2 class="hidden" id="MDCLXXVII">MDCLXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXXVII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Urbano VIII</span> papa 5.</td>
  </tr>
  <tr>
    <td><span class="smcap">Ferdinando II</span> imperadore 9.</td>
  </tr>
</table>

<p>
Dappoichè colla pace di Monsone fu
posto fine alle perniciose controversie
della Valtellina e del duca di Savoia coi
Genovesi, tornò la quiete in Italia, e solamente
si leggevano con piacere, benchè
con disparità di genii, le guerre della
Germania, e i progressi e le vittorie dell'<i>imperadore
Ferdinando II</i> debellatore di
tutti i suoi nemici. Cominciò anche a
recare un dolce divertimento ai curiosi
novellisti l'assedio della Rocella, a cui
diedero in quest'anno principio l'armi
del re Cristianissimo <i>Lodovico XIII</i>, dopo
aver cacciati gl'Inglesi con loro gran
danno da que' contorni. Vantavasi la
Rocella d'essere come la metropoli e
l'asilo dei malcontenti del regno di
Francia, e come capo della repubblica
degli ugonotti sparsi per tutto quel regno;
<span class="pagenum" id="Page_1013">[1013]</span>
nè si mostrava bene spesso dipendente
in parte alcuna dall'autorità regale.
L'essere quella città creduta inespugnabile
per la sua situazione sulle coste dell'Oceano,
e per le tante sue fortificazioni, la
faceano rispettare fin dagli stessi suoi monarchi.
Ma ciò non trattenne l'industrioso
<i>cardinale di Richelieu</i> dal persuaderne
l'assedio al re Lodovico: assedio che riuscì
poi famoso anche ai secoli avvenire.
Avendo in questi tempi l'<i>arciduca Leopoldo</i>
d'Austria, fratello dell'<i>imperador
Ferdinando</i>, rinunziati al nipote <i>Guglielmo</i>
i vescovati d'Argentina e Passavia
per voglia di maritarsi, venne a Roma,
trattò e conchiuse il matrimonio con
<i>Claudia de Medici</i>, che di sopra dicemmo
rimasta vedova del principe d'Urbino.
La condusse ad Inspruch, dove per più
giorni furono fatte magnifiche feste. Poscia
a dì 21 di novembre <i>Eleonora Gonzaga</i>
moglie dell'Augusto Ferdinando
solennemente in Praga ricevette la corona
di Boemia. Alcuni giorni dopo anche
<i>Ferdinando III</i> figlio del regnante
imperadore, già coronato re d'Ungheria,
aggiunse anch'egli con gran pompa a
quella corona l'altra d'esso regno boemico.
Lagrimevole spettacolo all'incontro
vide la Puglia in quest'anno, perchè
nel dì 30 di luglio un terribil tremuoto
diroccò la città di San Severo con altri
non pochi luoghi circonvicini; e si fece
conto che in quelle rovine perissero diciassette
mila persone: durissima pensione,
a cui sono di tanto in tanto soggette
le deliziose provincie del regno di
Napoli per tanto zolfo chiuso nelle viscere
loro.
</p>

<p>
Quando pur si lusingava la Lombardia
di godere i frutti della pace già stabilita,
per le misere umane vicende si
vide nascere un seminario di nuove guerre,
che si trassero dietro un diluvio di
sangue e di calamità maggiori delle passate.
Era declinata dall'antico lustro
delle virtù la potente e nobil casa Gonzaga,
signora di Mantova e del Monferrato;
perciocchè, dimentica dell'antico
<span class="pagenum" id="Page_1014">[1014]</span>
valore e della saviezza, si era abbandonata
al lusso e alla dissolutezza, di modo
che i finti matrimonii e i veri frequenti
stupri e adulterii, e gli eccessi della gola
erano divenuti alla moda in quella corte.
Di qui poi provennero i gastighi ordinarii
dell'intemperanza, cioè le indisposizioni
di corpo, la vita corta e la sterilità
de' matrimonii. <i>Ferdinando duca</i> di Mantova,
che nel precedente anno assai giovine
terminò i suoi giorni, dopo aver
menata una vita troppo sregolata, oppresso
dalla pinguedine, niun successore
avea lasciato. Vi restava <i>don Vincenzo</i> suo
fratello, nato nel 1594, il quale per tempo
datosi anch'egli in preda ai piaceri,
punto non inclinava allo stato clericale.
Con tutto ciò Ferdinando gli avea procacciata
la porpora cardinalizia, ma senza
mai poterlo indurre a passare a Roma
per prendere il cappello, e per fissar ivi
la sua abitazione. Soggiornando Vincenzo
nella terra di Gazzuolo, s'invaghì d'Isabella
vedova di Ferrante Gonzaga principe
di Bozzolo, donna di singolare ingegno,
saviezza e bellezza. E perchè a
queste doti si aggiugneva anche la fecondità,
e Vincenzo desiderava prole, perchè
il disordinato vivere del fratello Ferdinando
facea predire poco lunga la sua
signoria (con che veniva a ricadere in lui
il ducato), segretamente, in forma non
di meno legittima, la sposò, ancorchè
tuttavia vestisse la sacra porpora, giacchè
non avea a cagion d'essa contratto
vincolo in contrario; ma con irreverenza
alla dignità del sacro collegio, e verso il
fratello non consapevole di tal risoluzione,
che poi saputala diede forte nelle
smanie. Per la sua inabilità non trasse
Vincenzo alcuno frutto da quel matrimonio,
e venne anche a liti e a divorzio con
Isabella. Anzi succeduto al fratello defunto,
e proclamato duca, fece di mani
e di piedi per disciogliere quel matrimonio,
aspirando a sposare <i>Maria</i> sua nipote,
figlia del già <i>duca Francesco</i> suo
fratello maggiore. Ebbe poi altro da pensare,
perchè i passati disordini cotanto
<span class="pagenum" id="Page_1015">[1015]</span>
sconcertarono la di lui sanità, che si
conobbe incamminato fra poche settimane
al sepolcro.
</p>

<p>
Viveva e soggiornava in questi tempi
in Francia <i>Carlo Gonzaga</i>, figlio di quel
<i>Lodovico Gonzaga</i>, che fratello minore
di <i>Guglielmo duca</i> di Mantova, cioè dell'avolo
del suddetto duca Vincenzo, passò
a cercare in Francia miglior fortuna, e
la trovò col tanto corteggiare l'unica
rimasta figlia del duca di Nevers, che
essa il prese per suo marito, e gli portò
in dote i ducati di Nevers, Rethel ed
Umena. Essendochè niun'altra prole maschile
della linea Gonzaga Guglielmina
veniva a restare, avvertito di quanto accadeva
in Mantova il suddetto duca di
Nevers, spedì per le poste in Italia <i>Carlo
duca</i> di Rethel suo figlio, che ebbe la
fortuna di penetrare per la Valtellina, e
di giugnere a Mantova in tempo che il
<i>duca Vincenzo</i> si trovava all'ultimo di sua
vita. S'erano già fatte varie disposizioni
per far succedere il suddetto duca di Nevers,
e s'era procurata da Roma la dispensa
affinchè il duca di Rethel suo
figlio potesse sposare la nipote Maria:
punto di somma importanza, perchè non
mancavano legisti pretendenti che a
questa principessa appartenesse il ducato
di Monferrato. Col suo testamento lasciò
li duca Vincenzo suo successore ed erede
il suddetto <i>Carlo duca di Nevers</i>, e nella
notte stessa ch'egli diede fine al suo vivere,
cioè nella notte precedente al dì 26
di dicembre dell'anno presente, il duca
di Rethel sposò la prefata principessa e
consumò il matrimonio. Stavano attentissimi
a questo avvenimento l'<i>imperador
Ferdinando</i>, trattandosi di due insigni
ducati d'Italia, feudi dell'imperio; i Franzesi,
per sostenere un principe considerato
per lor nazionale e ben affetto; e
gli Spagnuoli, per non ammettere chi
troppo si scorgeva dipendente dalla Francia.
Però anche prima dell'ultima malattia
del duca Vincenzo ognun dei suddetti
potentati prese le misure convenevoli
ai proprii interessi; ma che per
<span class="pagenum" id="Page_1016">[1016]</span>
conto degli Austriaci rimasero imbrogliate
dalla diligenza del duca di Rethel.
Pretendeva il ducato di Mantova anche
<i>don Ferrante Gonzaga</i> principe di Guastalla,
perchè nipote dell'altro celebre
<i>don Ferrante</i>, che fu fratello di <i>Federigo
duca</i> primo di Mantova; benchè la linea
sua fosse più lontana di un grado da
quella del primo duca di Nevers, figlio
del suddetto Federigo. Non poteva questi
punto pretendere sul Monferrato; ma
mosse ben le sue pretensioni sopra quello
stato <i>Margherita Gonzaga</i> duchessa vedova
di Lorena, sorella dei tre ultimi
duchi di Mantova. In favore di questa
principessa e del principe di Guastalla
si dichiararono i ministri di Spagna alla
corte imperiale, covando nondimeno
altri lor segreti disegni di profittare di
questo scompiglio, siccome non mai sazii
di dilatar la potenza di quella corona.
</p>

<p>
Eransi anche ordite in Mantova varie
tele dai divoti della casa Guastalla, e preparate
armi; ma queste vennero scoperte,
e restò dissipato ogni contrario
disegno dal duca di Rethel, che assunse
il titolo di principe di Mantova; s'impadronì
di Porto, cioè della fortezza di
Mantova, e di ogni altro luogo forte, e
si fece giurar fedeltà da quel popolo. Il
conte Giovanni Serbellone, colà spedito
da Milano, tosto si ritirò fuor del palazzo;
e benchè visitato e richiamato dal
principe, gli disse di non aver affari da
trattare col duca di Rethel, e se ne andò
poi sdegnato e minacciante. Chi maggiormente
non di meno si dava dei gran
movimenti pel deliquio della casa Gonzaga,
era <i>Carlo Emmanuele duca di Savoia</i>,
principe mirabilmente attento anche
ad ogni menomo vento, per cui potesse
sperare o gloria al suo nome, o qualche
accrescimento ai suoi Stati. Ecco venuto
il tempo di risvegliar le sue sempre vive
pretensioni sul Monferrato, e le ragioni
per la restituzion delle doti di <i>Margherita</i>
sua figlia. Maggiormente poi s'irritò
per lo sposalizio di Maria sua nipote
senza saputa sua e della madre. Accostatosi
<span class="pagenum" id="Page_1017">[1017]</span>
per questo fine agli Spagnuoli, di
buon'ora intavolò un trattato con <i>don
Gonzalez di Cordova</i>, deputato <i>pro interim</i>
al governo di Milano, dappoichè il duca
di <i>Feria</i> fu richiamato a Madrid. Intanto
sì il pontefice <i>Urbano VIII</i> che i <i>Veneziani</i>
e gli altri principi d'Italia non aveano
bisogno di studiar molto nei libri per
conoscere evidenti le ragioni di Carlo
Gonzaga duca di Nevers, essendo egli
l'agnato più prossimo agli ultimi duchi
di Mantova, che tanto per le sue proprie
ragioni, quanto per quelle della <i>principessa
Maria</i> da lui sposata, veniva ad
essere legittimo erede del Monferrato.
Ma un gran delitto per lui era l'aver
nelle vene sangue franzese, e il possedere
riguardevoli Stati nella stessa Francia.
Però saltò su la ragion di Stato, cioè
quel maestoso idolo, a cui sì sovente fan
voti e sagrifizii i potenti del secolo, e
che, quando occorre, si tien sotto i piedi,
non dirò le leggi sole di Giustiniano, ma
quelle ancora della natura e delle genti
e la religione stessa. In somma non istava
bene nel cuor dell'Italia, e confinante
da tante parti agli Stati della corona di
Spagna, un principe tale, e bisognava far
tutto per atterrar lui e le pretensioni
sue. Procedette sul principio con qualche
riguardo l'Augusto Ferdinando, con
pretendere che il duca di Nevers, siccome
trasversale e in concorrenza d'altri
che si riputavano chiamati, non dovesse
senza sua licenza ingerirsi nel possesso
e dominio di Mantova e del Monferrato;
e però cominciò a procedere per giustizia
con avocazioni, citazioni e deputazione
di commessarii. All'incontro, il
Cordova e il duca di Savoia meglio giudicarono
di procedere per la via di fatto,
con aprire la porta ad innumerabili ed
indicibili guai, de' quali parleremo all'anno
seguente.
</p>

<p>
<span class="pagenum" id="Page_1018">[1018]</span>
</p>

<hr />
</div>

<div class="chapter">
<h2 class="hidden" id="MDCXXVIII">MDCXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXVIII</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Urbano VIII</span> papa 6.</td>
  </tr>
  <tr>
    <td><span class="smcap">Ferdinando II</span> imperad. 10.</td>
  </tr>
</table>

<p>
Teneva attenti gli occhi di tutti l'affare
della successione di Mantova, affare
di somma importanza pel sistema d'Italia.
Non mancò il <i>duca Carlo di Nevers</i>,
dopo essere egli giunto nel dì 27 di gennaio
dalla Francia a Mantova, di spedire
<i>Vincenzo Agnello</i> vescovo di quella città
per suo inviato all'<i>Augusto Ferdinando</i>,
per attestargli l'ossequio e la sommessione
sua, e per chiedere l'investitura
dei ducati di Mantova e di Monferrato.
Trovavasi allora la corte cesarea in auge
di felicità per la molte vittorie riportate
contro i nemici, per la pace fatta col
Turco e col Transilvano, e per gli eserciti
suoi che faceano tener la testa bassa
a tutti i principi della Germania. Però
in Vienna si parlava con tuono alto, e i
fulmini stavano pronti contro chiunque
prontamente non ubbidiva. Nulla potè
ottenere il vescovo; stette saldo l'imperadore
in volere il sequestro di quegli
Stati, per decidere poi nelle forme giudiciarie
chi vi avesse migliori ragioni.
All'esecuzione di questo suo decreto fu
deputato il conte Giovanni di Nassau. Intanto
<i>don Gonzalez di Cordova</i>, che appresso
ottenne il governo stabile di Milano,
maneggiandosi vivamente col duca
di Savoia, più vivace ancora di lui nei
proprii interessi, concertava l'occupazione
del Monferrato, e non solo di rimettere
esso duca in buona grazia del
re Cattolico, ma di formar anche una
lega con lui. Fu in questa occasione che
<i>Carlo Emmanuele</i> venne riguardato nel
più bell'ascendente della gloria, perchè
non meno i ministri spagnuoli che quei
di Francia e di Venezia s'unirono a Torino,
per tirarlo ciascuno d'essi nel loro
partito, quasichè da lui pendesse il destino
della Lombardia. Toccò il pallio
agli Spagnuoli. Fu stabilito di conquistare
il Monferrato, e di partirne fra loro
<span class="pagenum" id="Page_1019">[1019]</span>
la preda. Colle forze dello Stato di Milano
il Cordova si prefisse di ridurre alla
sua ubbidienza Casale, e tanto più perchè
vantava di aver non poche segrete
intelligenze con quegli abitanti. La corte
di Spagna, che s'era mostrata dianzi inclinata
ad un amichevol trattato, allora
abbracciò il duca di Savoia, e sposò le
massime di don Gonzalez.
</p>

<p>
Erano intanto riposte le speranze del
duca di Nevers nella protezione e nei
soccorsi del re Cristianissimo; ma essendo
allora impegnate l'armi e l'erario
del re nel celebre assedio della Rocella,
altro non ne riportò esso principe (che
da qui innanzi chiameremo duca di Mantova)
se non buone parole e promesse,
subito che si potesse accudire ai di lui
interessi. Fremevano i Veneziani al conoscere
l'idea del duca di Savoia e l'ingordigia
degli Spagnuoli, e si diedero anche
ad arrolar gente, perchè avrebbono
pur voluto dar braccio al novello duca
Carlo, ma con protestare di non poter
farlo, se prima non miravano calato in
Italia un esercito franzese. Maggiormente
papa <i>Urbano VIII</i>, tuttochè favorevole al
Mantovano, si tenea lungi dagl'impegni,
solamente attendendo a far proposizioni
d'accomodamento. Sicchè esso duca
Carlo altro ripiego non ebbe che di mettere
in vendita molti de' suoi beni e Stati
oltramontani. Ne ricavò in fatti alcune
centinaia di migliaia di scudi, coi quali
fece far leva di genti in Francia. A poco
a poco ancora andò rinforzando di presidii
e di munizioni Mantova e Casale, venendo
alla sfilata Italiani e Franzesi al suo
servigio, di modo che giunse a raunar da
cinque mila fanti e mille cavalli per la
difesa di Mantova e di Casale. Tra Monferrini
e Franzesi si contarono quasi
quattro mila fanti e quattrocento cavalli.
Non pareano gente da farne caso i Monferrini,
perchè delle cernide di quel paese;
pure l'odio ch'essi portavano al duca
di Savoia, e l'amore da lor professato
agli antichi lor principi, gli animava al
mestier della guerra, oltre all'essere stati
<span class="pagenum" id="Page_1020">[1020]</span>
non poco agguerriti nelle turbolenze passate.
Sul fine dunque di marzo uscì in
campagna il governatore di Milano, lusingandosi
di far prodigii con sei mila fanti
e mille e cinquecento cavalli, che potè
condur seco, giacchè avea dovuto lasciar
quattro mila fanti con alcune squadre di
cavalleria ai confini di Mantova per guardia
del Cremonese, e due altri mila ai
confini della Valtellina e dei Grigioni.
Tuttavia dai Genovesi ricevette poscia
un rinforzo di quattro in cinque mila pedoni.
Andò a dirittura sotto Casale, e
piantò anche le batterie, ma vi trovò
quel che non s'era immaginato, cioè difensori
che coraggiosamente faceano sortite,
e sostenevano con vigore le colline
e i passi alle vettovaglie; laonde non
gli riuscì di privarli dei mulini nel Po, nè
di Rossigliano, posto di conseguenza per
la comunicazione della città col resto del
Monferrato.
</p>

<p>
Nello stesso tempo anche il <i>duca di
Savoia</i> con quattro mila fanti e mille e
ducento cavalli ostilmente dal lato suo
entrò nel Monferrato. Niuna fatica gli
costò l'insignorirsi della città d'Alba
sprovveduta di guernigione. Passò dipoi
all'espugnazione di Trino, dove gli convenne
adoperar approcci, artiglierie e
mine; ma essendo troppo smilzo quel
presidio, e mal provveduto di cannoni e
di munizioni, in poco tempo capitolò la
resa. Non perdè un momento il duca ad
ordinar nuove fortificazioni a quella terra,
con formarne una regolata e possente
fortezza. Questa era la parte che coi suoi
territorii dovea, secondo i patti, restare
al duca di Savoia. Ma non si fermò egli
qui. Prese dipoi Pontestura e Moncalvo,
che doveano essere degli Spagnuoli, e
ritenne per sè Moncalvo, con tosto imprendere
le fortificazioni anche di questa
terra. Si rodeva di collera don Gonzalez
a questo procedere del duca, perchè contrario
alle fatte capitolazioni; eppure gli
bisognava dissimular tutto per sospetto
sempre che il duca voltasse casacca,
e si unisse coi Franzesi, i quali s'ingrossavano
<span class="pagenum" id="Page_1021">[1021]</span>
ai confini d'Italia. E veramente
riflettendo a quella testa, che
tenea sempre molte terre in piedi, aspettavano
ogni dì gl'Italiani d'allora qualche
scena nuova dal canto d'un principe
sì bellicoso ed inquieto. Infatti venne
a scoprirsi in questi tempi una congiura
in Genova, nè ebbe difficoltà il
duca di professarsene autore, colle istanze
da lui fatte che ai congiurati presi
fosse data l'impunità, minacciando la
morte ad alcuni gentiluomini genovesi
suoi prigioni, se si fosse proceduto innanzi
nella giustizia contro gl'imprigionati a
Genova. Non si ritennero per questo i
senatori genovesi dal far eseguire la sentenza
contro quattro dei delinquenti; e
benchè il duca sdegnatissimo ordinasse
dipoi che fossero decapitati quegl'innocenti,
pure altro non ne fece, verisimilmente
per la grandezza dell'animo suo,
ben conoscendo l'indegnità di cotal
vendetta.
</p>

<p>
In questo mentre don Gonzalez, che
nulla profittava nell'assedio di Casale, si
avvisò di prendere Nizza della Paglia,
pel cui acquisto si verrebbe ad angustiare
la stessa città di Casale. Per quindici
giorni fu virilmente difesa quella
terra, ed in fine costretta a rendersi. Ad
altre imprese non poterono poi pensare
nè il duca nè il governatore, perchè si
intesero disposti i Franzesi a passare in
Italia, e venivano anche ordini della
corte cesarea, non senza maraviglia dei
politici, perchè si desistesse dall'occupazione
del Monferrato, pretendendo l'<i>imperador
Ferdinando</i> che nè Spagna nè
Savoia avessero da padroneggiar nei feudi
dell'imperio. Col danaro del nuovo
duca di Mantova s'erano già uniti in
Francia dodici mila fanti e mille e cinquecento
cavalli sotto il comando del
marchese di Uxelles; ed avea ricevuto ordine
il <i>maresciallo di Crequì</i> governatore
del Delfinato d'unirsi seco con un altro
corpo di gente: il che poi non succedette
per gare insorte fra lui e l'Uxelles; oppure
perchè il <i>principe Tommaso</i> figlio
<span class="pagenum" id="Page_1022">[1022]</span>
del duca di Savoia ne impedì l'unione;
oppure, come altri vogliono, per secreti
imbrogli della regina madre, che odiava
il duca di Mantova. Bramoso dunque
esso marchese d'Uxelles di portar soccorso
al Mantovano, calò sul principio di
agosto pel passo detto dell'Agnello, ma
con incontrare il <i>duca Carlo Emmanuele</i>
e <i>Vittorio Amedeo</i> principe di Piemonte
suo figlio, che con quasi altrettante
milizie, parte sue, parte prestategli dal
governator di Milano, l'aspettavano a
piè fermo, oltre all'aver eglino ben chiusi
e fortificati tutti i passaggi; per quanti
tentativi di passare facesse l'Uxelles, non
solamente nulla gli riuscì, ma in più incontri
ancora per valore del principe di
Piemonte ne riportò delle busse, talmente
che, dopo aver perduta molta gente, alcuni
pezzi di cannone e parte del bagaglio,
fu forzato a tornarsene colla testa
bassa in Francia, dove per mancanza di
paghe si dissipò tutta l'armata sua. Per
questo glorioso successo non si può dire
quanto salisse in alto la reputazione del
duca, e massimamente nella corte di Spagna,
dove si dissiparono tutte l'ombre
della di lui fede e costanza: e gloriavasi
a piena bocca il conte duca di aver tirato
questo principe alla divozion della Spagna,
dandogli il nome di braccio diritto
della corona e di antemurale dell'Italia.
All'incontro, a <i>Carlo duca di Mantova</i>
fu per cadere il cuore per terra al trovarsi
da tante parti bersagliato, e grande
la diserzione de' suoi soldati per mancanza
di paglie, e naufragata l'unica speranza
che gli restava dei soccorsi di
Francia. Già si aspettava d'essere messo
al bando dell'imperio, e però inviò <i>Carlo
duca di Rethel</i> suo figlio per placar l'imperadore,
confidando nell'appoggio dell'<i>imperadrice
Leonora</i> sorella dei tre
ultimi duchi di Mantova. Ma perchè l'imperadore
pretendeva che a nome suo dagli
Spagnuoli e dal duca di Savoia si ritenessero
i luoghi occupati nel Monferrato,
e di metter egli presidio in Casale sino a
ragion conosciuta, il Rethel, che nè pure
<span class="pagenum" id="Page_1023">[1023]</span>
fu riconosciuto per principe di Mantova,
se ne tornò mal soddisfatto in Italia; nè
dal duca suo padre furono poi accettate
le proposizioni suddette, perchè incoraggito
di poter sostenere Casale contro la
mala condotta del Cordova in quell'assedio
o blocco.
</p>

<p>
Efficacemente ancora si adoperò il
<i>nunzio pontificio Scappi</i> in Lombardia
per una sospension d'armi; ma il trattato
andò a monte. Si trattò di soddisfare
con cessione di Stati al duca di Savoia;
ma egli quanto più mirava ridente la sua
fortuna, tanto più alzava la tassa delle
sue pretensioni. Intanto Casale niuna
paura mostrava degli Spagnuoli assedianti,
i quali infine si avvidero, che volendo
prendere quella città colla fame, conveniva
espugnar prima Ponzone, San Giorgio
e Rossiglione; e in fatti se ne impadronirono,
occupando poi le colline di
Casale, e restringendo l'assedio. Ma la
poca avvertenza degli Spagnuoli avea lasciata
entrar tanta copia di viveri nella
città, che non si perdeano punto d'animo
i difensori; e all'incontro nel campo spagnuolo
si provava gran carestia, perchè
i grani andarono a male in quest'anno,
e a cagion di ciò fu anche una sedizione
in Milano. Fu infin creduto che lo stesso
duca di Savoia vi avesse sotto mano lasciata
entrare copia di vettovaglie, perchè,
dopo avere acquistata per sè la parte a
lui destinata del Monferrato, ed anche di
più, nell'interno suo non gustava che
quella importante fortezza cadesse in mano
degli Spagnuoli. Ora finchè il re Cristianissimo
e il cardinale di Richelieu si
trovarono immersi nel grande affare dell'assedio
della Rocella, non poterono accudire
se non con ufizii e promesse all'aiuto
del duca di Mantova, che pure stava
loro assaissimo a cuore. Finalmente nel
dì 30 di ottobre dell'anno presente, dopo
aver la fortuna secondato il valore dei
Franzesi contro i tentativi degl'Inglesi,
contro le furie del mare e contro l'indicibile
ostinazione degli ugonotti rocellesi,
che si ridussero all'estrema miseria,
<span class="pagenum" id="Page_1024">[1024]</span>
si rendè a discrezione quella dianzi inespugnabil
fortezza, con immortal gloria
del <i>re Luigi XIII</i>. Entrò egli trionfante
nel primo giorno di novembre in quella
piazza, o, per dir meglio, in quel cimiterio,
dove non trovò che gli scheletri di
uomini, ed ordinò poscia la demolizion
delle fortificazioni, con rimetter ivi l'esercizio
della religione cattolica. Allora fu
che il re e il ministro cardinale cominciarono
a pensar daddovero all'Italia. Portava,
siccome dicemmo, la regina madre
<i>Maria de Medici</i> odio a Carlo duca di Mantova,
non per li demeriti suoi, ma perchè
<i>Gastone duca</i> d'Orleans fratello del re, volendo
passare alle seconde nozze, inclinava
solamente in <i>Maria Gonzaga</i> figlia di
esso Carlo; laddove la regina sua madre
pontava da gran tempo perch'egli si accasasse
con una delle due sorelle di <i>Ferdinando
Il gran duca</i> di Toscana. Se la
prese per questo essa regina non solo
contra del Mantovano, ma anche contra
del Richelieu: il che cagionò poi gravissimi
sconcerti ed affanni alla medesima regina.
Lasciossi ella trasportare cotanto dalla
passione, che nell'anno seguente giunse
a far imprigionare la suddetta innocente
principessa Maria. Oltre a ciò, i fazionarii
di lei nel consiglio reale s'ingegnarono
a tutto potere di frastornar la buona
intenzione del re verso il duca di Mantova.
Ma il Richelieu, che sempre più si
introduceva nel favore del re, e s'era
acquistato un sommo credito per la conquista
della Rocella, tenne saldo il re in
quel proponimento, e cominciò a fare
sfilar verso i confini d'Italia alcuni reggimenti,
con ispargere voce che il re stesso
volea scendere in persona alla liberazion
di Casale. Cessò di vivere in questo
anno nel dì 11 di dicembre <i>Cesare
d'Este duca</i> di Modena e Reggio, lasciando
ne' suoi popoli un gran desiderio di
lui: sì dolce, sì giusto era stato il suo governo,
sì grande la sua pietà, la sua clemenza
e l'amor della pace. Donna <i>Virginia
de Medici</i> figlia di <i>Cosimo I gran duca</i> di
Toscana, moglie sua, l'avea arricchito
<span class="pagenum" id="Page_1025">[1025]</span>
di una numerosa figliuolanza, cioè di
<i>Alfonso II</i> primogenito, che a lui succedette
nel ducato, e dei principi <i>Luigi, Ippolito,
Niccolò, Borso e Foresto</i>.
</p>

<hr />
</div>

<div class="chapter">
<h2 class="hidden" id="MDCXXIX">MDCXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXIX</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Urbano VIII</span> papa 7.</td>
  </tr>
  <tr>
    <td><span class="smcap">Ferdinando II</span> imperadore 11.</td>
  </tr>
</table>

<p>
Memorabile riuscì l'anno presente
per tante calamità che si affollarono addosso
alla Lombardia e ad altri paesi dell'Italia,
a cagion della contrastata successione
degli stati di Mantova e di Monferrato.
Tutto lo studio fin qui fatto da <i>Carlo
Gonzaga duca</i> novello di Mantova, era
stato di guadagnar tempo, finattantochè
si mettesse il re Cristianissimo in istato
di poterlo soccorrere: del che continue
speranze gli venivano di Francia. Varii
progetti di accomodamento in Madrid andarono
sempre a finire in nulla, perchè
il Gonzaga allettato dalle promesse del
<i>cardinale di Richelieu</i>, confidava di ottener
tutto col mezzo della forza francese.
Promettevasi anche molto dagli aiuti della
repubblica veneta, la quale mirava
bensì troppo di mal occhio le violenze degli
Spagnuoli in tale occasione, ma procedeva
con gran circospezione, nè inclinava
a venire a dichiarazione alcuna, bastandole
di accrescere le sue truppe colla
apparenza di sola precauzione per la difesa
dei propri Stati. Se il duca di Mantova
avesse voluto acconsentir a depositar
Casale in mano dell'imperadore sino
a ragion conosciuta, si sarebbono posate
l'armi, perchè veramente l'<i>Augusto
Ferdinando</i> si mostrava volonteroso di
pace in Italia, e non altro dicea di pretendere
se non di sostenere i diritti delle
sua sovranità, trattandosi di feudi su i
quali più di uno pretendea di aver delle
ragioni. Avrebbe il duca consentito al deposito
in mano del papa, o di altro principe
italiano; ma ciò non piacendo alla
corona cesarea, egli si lasciò in fine condurre
a veder la rovina di tutti i suoi Stati,
e a rimanere esposto al pericolo di
<span class="pagenum" id="Page_1026">[1026]</span>
perdere tutto. Non potea, siccome dicemmo,
essere in più bell'auge per questi
tempi la potenza di esso imperadore. Le
vittorie riportate dal suo maresciallo Tilly
il rendevano formidabile a tutta la Germania;
e però veggendo poco rispettata
l'autorità sua dal duca Carlo Gonzaga,
cominciò a disporsi per ottener colla forza
ciò che per via amichevole non avea
potuto conseguire: ma prima di lui diede
all'armi la Francia a fin di prevenire la
caduta di Casale. Il Richelieu, a cui premeva
di tenere il <i>re Lodovico</i> lontano dalle
cabale della corte di Parigi e dai tentativi
della madre, cotanto seppe incantarlo
colle vive pitture della gloria, di cui
hanno da essere innamorati i monarchi,
che il trasse a venire in persona verso
l'Italia, e ciò nel furore del verno. Aveva
egli approntato un esercito di ventidue
mila fanti e di tre mila cavalli, tutta gente
veterana; dato ordine che si allestisse
un'armata navale in Provenza, gli davano
a sperare i Veneziani di entrare anche
essi in ballo con dodici mila fanti e cinquecento
cavalli; e il duca di Mantova
facea credere di avere al suo soldo sei
mila fanti e più di mille cavalli.
</p>

<p>
Avendo pertanto il re Cristianissimo
fatto chiedere al duca di Savoia il passo
per li suoi Stati, il duca spedì il conte di
Verrua, e poscia il principe di Piemonte
al cardinale, per trattare di qualche accordo.
Propose il porporato che sua
maestà si obbligherebbe di far dare al duca
Trino con quindici mila scudi di rendita
annua in tante terre del Monferrato;
e di questo si trovava appagato il duca;
ma perciocchè si chiedevano specificazioni
maggiori intorno alle terre, si tirava
in lungo l'affare. Due gran cime di uomini
in accortezza ed astuzia erano il
duca di Savoia e il cardinale di Richelieu,
e l'uno non si fidava dell'altro. Ora il
porporato, che sospettò essere tutti questi
artifizii del duca, affinchè intanto Casale
si arrendesse agli Spagnuoli (dal che era
ben alieno l'animo del duca), ruppe il
trattato, e nel dì 4 di marzo mosse lo
<span class="pagenum" id="Page_1027">[1027]</span>
esercito franzese con ordine di assalir
le barricade contrarie. Passato il Mon-Genevra
al dispetto delle nevi e dei ghiacci,
e superati i trincieramenti di Chaumont,
calò quell'annata nel dì 6 verso
Susa, nella cui valle avea il duca tirato
un trincierone, e messovi alla difesa il
mastro di campo Bellone, e Girolamo Agostini,
mandatogli in soccorso con quattro
mila fanti dal governator di Milano.
Seguì ivi un gran conflitto, in cui il
duca e il principe di Piemonte furono in
gran pericolo; e il re, oltre all'aver guadagnate
nove bandiere, fece prigionieri
circa ottanta, quasi tutti uffiziali: dopo di
che la cittadinanza di Susa gli mandò le
chiavi, restando la cittadella risoluta di
difendersi. Ritirossi il duca ad Avigliana
col grosso delle sue genti, e quivi si fortificò;
ma apprendendo sempre più l'impetuosità
di questo torrente, ebbe per
meglio d'interporre gli uffizii della nuora
<i>Cristina</i> col re suo fratello, per raggruppare
l'interrotto trattato d'accordo. Spedito
dunque a Susa il principe di Piemonte,
restò conchiusa la pace, per cui concedette
il duca libero il passo e vettovaglie
all'esercito reale, e per ostaggi di sua
fede la cittadella di Susa e il castello di
San Francesco. Promise anche di entrare
in lega col re, col papa, colla repubblica
di Venezia, e col duca di Mantova, e che
<i>Gonzalez di Cordova</i> leverebbe l'assedio
di Casale. Obbligossi all'incontro il re di
far avere al duca Trino con altre terre
dell'annua suddetta rendita nel Monferrato.
Il bello fu che lo stesso Cordova
per timore di peggio consentì a sì fatto
accordo, e si ritirò dall'assedio di Casale,
città che fu immediatamente provveduta
di mille e cinquecento sacchi di grano,
e v'entrò appresso un buon numero
di Franzesi col signor di Toiras. Il che
fatto, determinò il re col cardinale di
tornarsene in Francia, glorioso di aver
conseguito tanto col solo tuono delle sue
armi; e ciò perchè in Linguadoca più che
mai si facea sentire la ribellione degli
ugonotti, incitati dal duca di Roano; nè
<span class="pagenum" id="Page_1028">[1028]</span>
maniera vi fu che l'ambasciator veneto
col mostrare la poca sussistenza di quella
pace forzata, restando tuttavia armati gli
Spagnuoli col duca di Savoia, il potesse
ritenere.
</p>

<p>
Aveano intanto essi Veneti preso ad
aiutare con pubblicità il duca di Mantova,
animati dalla calata di un re di Francia,
per sostenere la medesima causa. Incoraggito
anche lo stesso Gonzaga dal
movimento e dalle forze dei Franzesi,
avea fatto con cinque mila armati un'irruzione
nel Cremonese, e presa e data a
sacco la grande e ricca terra di Casal
Maggiore, ma senza poter fare di più:
azione che dispiacque non poco all'imperadore,
già irritato per la venuta dei
Franzesi in Italia, per decidere di Stati
spettanti all'imperio, e che tanto più l'accese
a procedere contra esso duca di Mantova.
La corte di Spagna, senza voler ratificare
il trattato di Susa, spedì poscia al
governo di Milano il <i>marchese Ambrosio Spinola</i>,
cotanto celebre per le sue prodezze
nelle guerre di Fiandra, il quale con
grosso accompagnamento d'oro e di milizie,
e con ordini di proseguir la guerra
nel Monferrato, arrivato nell'agosto a
Milano, si diede tosto a far tutti i preparamenti
per accrescere il suo onore anche
in Italia. Camminava la corte di Spagna
perfettamente d'intelligenza con quella
di Vienna, e però l'<i>imperadore Ferdinando</i>
anch'egli mise in ordine un fiorito
esercito per inviarlo in Italia. Ed ecco
all'improvviso comparire la vanguardia
di questa cesarea armata, consistente in
dieci mila fanti e mille cinquecento cavalli,
al passo dello Steich, per cui si penetra
nella Rhetia o sia ne' Grigioni. S'impossessarono
i Tedeschi di quel passo,
ed entrati anche in Coira, vi fecero prigione
l'ambasciatore di Francia, che fu
poi da lì a non molto rilasciato. Calò poscia
e venne ad unirsi tutto l'imperiale
esercito, ascendente a ventidue mila pedoni
e tre mila e cinquecento cavalli, secondo
lo scandaglio del Capriata e del conte
Gualdo Priorato, benchè il Nani li faccia
<span class="pagenum" id="Page_1029">[1029]</span>
trentacinque mila fra cavalleria e fanteria.
Giunse quest'armata nello Stato di
Milano sotto il comando di <i>Rambaldo conte
di Collalto</i>, cavaliere d'antica nobile
famiglia furlana, ma pel suo valore nelle
guerre di Germania divenuto caro allo
imperadore, e portato ai primi gradi
della milizia. Era già venuto l'autunno;
pure il Collalto verso la metà di ottobre
passò sul Mantovano, e non trovando
resistenza, andò prendendo varii luoghi
circonvicini al lago e alla città di Mantova;
e finalmente si accostò al borgo di
San Giorgio, dove essa città più sta vicina
alla Terra ferma. Entrati i Tedeschi
in quel borgo, alzarono senza ritardo varie
batterie, che faceano gran fuoco e rumore,
ma niuna paura ai difensori delle
città. Tenne fin qui la repubblica veneta
in mezzo a questo incendio un contegno
come di ausiliaria del duca di Mantova,
e non già come nemica dichiarata dell'imperadore.
A questo fine avea nel dì
8 d'aprile segnata lega col re Cristianissimo,
ed aiutato di gente, di viveri e di
contanti il duca, e l'andava tuttavia rinfrescando
secondo i bisogni, custodendo
intanto i suoi confini con un esercito di
circa sedici mila combattenti.
</p>

<p>
Quanto al marchese Spinola governator
di Milano, siccome persona provveduta
al pari di valore che di senno,
avea dei motivi d'inclinar più alla pace
che alla guerra, e però abboccatosi con
<i>Monsignor Panciroli</i> nunzio del papa, per
mezzo di lui fece proporre al duca di
Mantova ripieghi di sospension d'armi,
di sommessioni e di qualche deposito,
che tornasse in onore di sua maestà cesarea.
Ma nè il duca si accomodava a
cedere piazze; e quand'anche si mostrava
disposto a far qualche passo, il Collalto
si opponeva, per non aver mandato
a far trattati di pace o di tregua. In questo
negoziato fu adoperato dal nunzio
pontificio <i>Giulio Mazzarino</i>, che in basso
stato cominciò allora il noviziato della
sua fortuna. Perdute dunque le speranze
di qualche accordo, lo Spinola, che avea
<span class="pagenum" id="Page_1030">[1030]</span>
raunato un esercito di quasi sedici mila
fanti e quattro mila cavalli, mandato avanti
don Filippo suo figlio, che entrò
nel Monferrato, cagion fu che i Franzesi,
sparpagliati per quelle terre, si ridussero
a Casale. Occupò Acqui, Nizza della Paglia,
Ponzone, e successivamente le altre
terre, già prese e poi abbandonate da
don Gonzalez di Cordova suo predecessore,
e quivi distribuì le sue milizie a
quartieri; giacchè per la vicinanza del
verno non gli parea quello tempo proprio
per imprendere l'assedio di Casale, dove
era bastevol guarnigione di Franzesi. Il
Collalto anch'egli, essendo venuto il freddo,
e cresciuti gli enormi fanghi intorno
a Mantova, che troppo difficoltavano le
azioni e il trasporto dei viveri, per mezzo
dell'accorto ed eloquente Mazzarino indusse
il <i>duca Carlo</i> verso le feste di Natale
ad una tregua di dieci giorni, durante
la quale ritirò le sue artiglierie, e andò
a distribuir le sue truppe in luoghi più
lontani, tenendo solamente bloccata la
città. Dopo di che il duca di Mantova ricuperò
Curtatone, Marmirolo e qualche
altro picciolo luogo. Andava innanzi e
indietro il suddetto Mazzarino, proponendo
a nome del papa temperamenti
per terminare amichevolmente sì gran
pendenza; e il duca con lettera dimandante
perdono, e col condiscendere ad
ammettere qualche presidio cesareo, avrebbe
potuto ottener dall'imperadore
molta indulgenza, ed esimere sè stesso
e le cose sue da un gran precipizio. Ma
lusingato di soverchio dalla fidanza nella
protezion de' Franzesi e Veneziani, mai
non seppe risolversi ad accomodarsi alla
presente avversa fortuna.
</p>

<p>
In questi tempi <i>Francesco I duca</i> di
Modena presidiò la Mirandola, ed altrettanto
fece <i>Odoardo Farnese duca</i> di Parma
di Sabioneta, affinchè i Tedeschi non
mettessero piede in quelle due fortezze. E
qui si vuole avvertire che ben succedette
al <i>duca Cesare</i> il principe <i>Alfonso III</i>
primogenito suo; ma questi già meditava
di procacciarsi un regno migliore
<span class="pagenum" id="Page_1031">[1031]</span>
e di eterna durata, piuttostochè di goderne
un transitorio nel nostro mondo.
Avea egli sortito un temperamento focoso,
aspro e risentito, e faceva temere ai
sudditi suoi un governo ben diverso dal
mansuetissimo del duca Cesare suo padre.
Ma avendogli tolta Iddio nell'anno
1626 l'<i>infanta Isabella</i> figlia di
<i>Carlo Emmanuele duca</i> di Savoia, sua
dilettissima consorte, tal dolore provò
egli per la perdita di questa pia e saggia
principessa, tale impressione fecero in lui
i consigli e ricordi a lui lasciati da lei
prima di morire, che fin d'allora determinò
di dare un calcio alle grandezze
terrene per consecrarsi nel religioso umile
istituto de' cappuccini. Da che fu egli
proclamato duca, parea pure che gli allettamenti
del trono avessero da far
guerra, e da prevalere al conceputo disegno;
ma egli, più costante che mai, volle
eseguirlo nell'anno presente dopo soli
pochi mesi di comando, senza che le batterie
de' suoi cortigiani nè l'amore dei
figli il potessero ritenere. Fatto dunque
testamento nel dì 24 di luglio, in cui dichiarò
erede il <i>principe Francesco</i> suo
primogenito, che riuscì poi glorioso eroe
de' suoi tempi, e provvide di convenevoli
appannaggi gli altri suoi figli, cioè <i>Obizzo,
Cesare, Carlo Alessandro</i> e <i>Rinaldo</i>, che
fu poi cardinale, con ammirazione di
ognuno sul fine di esso mese s'inviò verso
il Tirolo a vestir ivi l'abito de' cappuccini,
con prendere il nome di fra Giambatista
da Modena. Quanto poi egli si
alzasse alto nelle virtù, e quali splendide
ed esemplari azioni di pietà, di zelo e di
umiltà facesse egli dipoi, non mi fermerò
io a descriverlo, avendone bastevolmente
trattato nella parte II delle Antichità Estensi.
Però duca di Modena divenne il
suddetto suo primogenito Francesco. In
questi sì sconcertati tempi non si sapea
ben discernere ciò che bollisse in capo
al duca di Savoia, principe di mirabili
raggiri. Per la pace di Susa aveano conceputa
gran diffidenza di lui gli Spagnuoli,
quasi che fosse proceduto d'intelligenza
<span class="pagenum" id="Page_1032">[1032]</span>
co' Franzesi per disturbare l'assedio
di Casale. Dappoichè si videro incamminati
verso l'Italia i Tedeschi, non
si potè più levar di testa ai Franzesi che
egli avesse incitata a queste mosse la
corte cesarea. La verità si è, ch'egli non
gradì mai che Casale cadesse in poter
degli Spagnuoli, e che gli stava sul cuore,
come una pungente spina, l'aver dovuto
cedere al re Cristianissimo la cittadella
di Susa. Si era egli intanto con
assai fortificazioni trincierato ad Avigliano,
ed ivi teneva accampato il nerbo
maggiore delle sue soldatesche. Così passò
l'anno presente; anno fecondo di
guai e di lagrime; perciocchè insoffribili
furono i danni cagionati al Monferrato,
e gli aggravii sofferti dal Piemonte; terribile
ancora la penuria dei grani in Lombardia.
Eppur nulla fu questo a petto
delle calamità del bello e ricco paese
Mantovano. Restò esso con tanta crudeltà
desolato dalla fiera e mal disciplinata
nazione tedesca, che le ville intere
andarono a sacco, rimasero incendiate e
desolate le case, tolti i bestiami che non
erano fuggiti, uccisi gl'innocenti contadini
per ogni piccola disubbidienza o resistenza
a quegli ospiti crudeli; e niun
rispetto nè pur s'ebbe ai luoghi ed arredi
sacri. Dappertutto in somma si miravano
segni della maggior barbarie, che
di più non avrebbono operato i Musulmani.
A questi flagelli s'aggiunse quello
eziandio della peste, portata dai medesimi
Alemanni nella Valtellina, e poscia
nel Milanese e Mantovano, che per cagion
del freddo non fece per ora gran
progresso, ma giunse nell'anno seguente
ad un terribile scoppio ed incendio. Nel
dicembre di quest'anno fini i suoi giorni
<i>Giovanni Cornaro</i> doge di Venezia, a cui
poscia fu dato per successore <i>Niccolò
Contarino</i>
</p>

<p>
<span class="pagenum" id="Page_1033">[1033]</span>
</p>

<hr />
</div>

<div class="chapter">
<h2 class="hidden" id="MDCXXX">MDCXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXX</span>. Indiz. <span class="smcap lowercase">XIII</span>.</td>
  </tr>
  <tr>
    <td><span class="smcap">Urbano VIII</span> papa 8.</td>
  </tr>
  <tr>
    <td><span class="smcap">Ferdinando II</span> imperad. 12.</td>
  </tr>
</table>

<p>
Molte e gravi erano state nell'anno
precedente le calamità; crebbero di lunga
mano nel presente. Era riuscito alle
armi gloriose di <i>Luigi XIII</i> re di Francia
nella state passata di fiaccar le corna
ai ribelli ugonotti, che mettevano sottosopra
tutta la Linguadoca, con impadronirsi
delle città e fortezze da loro occupate,
con rimetter ivi in trono la religion
cattolica, ed astrignere il duca di
Roano, capo degli eretici malcontenti, ad
uscire del regno, e con ridonare la pace
e il buon ordine a quelle contrade. Sì
prosperi successi li riconosceva il re
dai consigli e dalla direzione del <i>Richelieu</i>;
e perchè somma premura conservava
la maestà sua di soccorrere in
buona forma il duca di Mantova, nè si
sentiva voglia di tornar a valicar l'Alpi,
esso Richelieu, siccome testa bramosa di
comparir grande non solo nell'arti del
gabinetto, ma in quelle ancora della
guerra, assunse volentieri il comando
delle armi, e la incombenza di calar di
nuovo in Italia con tutta l'immaginabil
plenipotenza per la pace e per la guerra.
Ecco dunque un porporato divenuto generale
dell'esercito franzese in viaggio,
con aver sotto di sè i marescialli di Bassompiero,
di Sciomberg e di Crequì. Da
Lione nel dì 28 di gennaio s'incamminò
egli alla volta di Susa. Giunto che fu colà
insieme coll'armata regale, cominciò a
trattar col <i>duca Carlo Emmanuele</i> non
già di un solo particolare aggiustamento,
ma della pace universale fra le due corone
interessate negli affari di Mantova.
Siccome tanto il duca che il cardinale
erano dei più scaltriti uomini della terra
niun d'essi si fidava dell'altro; e negoziatore
fra loro a nome del nunzio di
Torino era il Mazzarino, che neppure
dal canto suo la cedeva ad alcuno in accortezza,
astuzie e raggiri. Parve al Richelieu
<span class="pagenum" id="Page_1034">[1034]</span>
di essere burlato dal duca, e tenuto
a bada, affinchè intanto lo Spinola
e il Collalto facessero qualche bel giuoco
contro Mantova e Casale. E nello stesso
tempo già compariva insospettito lo Spinola
d'esso duca, con giugnere a negargli
soccorso di danaro, e con pretendere
se lo somministrava, qualche piazza per
ostaggio della fede. Era già passata la
metà di marzo, quando il cardinale segretamente
si accostò alla Dora per passar
quel fiume, con disegno di sorprendere
il duca, il quale, soggiornando in
Rivoli, luogo di delizie, col figlio principe
di Piemonte, mostrava secondo il suo
costume fronte serena e cuor generoso
in mezzo alle cure e a' pericoli più gravi.
Andò fallito il colpo, perchè da qualche
amico (ne fu poi sospettato il duca di
Memoransì) avvisato il duca, si ritirò
prontamente a Torino, dove fece chiuder
le porte, armar le mura, e imprigionar
quanti Franzesi vi trovò dentro (e non
erano pochi, iti o per inchinar la principessa
sorella del re, o per comperar
varie cose), restando stranamente sdegnato,
anzi inviperito e solo spirante
vendetta contra del Richelieu per un tiro
sì disdicevole alla sua dignità e alla pubblica
fede. Pertanto diede fuori un manifesto,
in cui amaramente si dolse di
varii tradimenti del cardinale verso la
sua persona e i suoi Stati, senza nondimeno
parlare di quel di Rivoli. Allora
fu che intavolò un trattato col marchese
Spinola, per cui poscia si gittò tutto in
braccio agli Austriaci di Spagna e di
Germania, senza mai più voler dar orecchio
a proposizioni del Richelieu, nè ammettere
le sue ambasciate.
</p>

<p>
Per la ritirata di Carlo Emmanuele
trovando il cardinale di Richelieu liberi
i passi, s'inoltrò verso Torino, affinchè
colà si riducessero le forze del duca, fingendo
di voler assalire quella città. Poscia
all'improvviso spinse il Crequì addosso
a Pinerolo, luogo distante dodici
miglia da Torino, e v'andò poi egli in
persona con tutta l'armata. Nè la terra,
<span class="pagenum" id="Page_1035">[1035]</span>
nè la cittadella fecero lunga difesa. Nel
dì 31 di marzo, giorno di Pasqua, furono
amendue in poter de' Franzesi; e il
cardinale, che già meditava più vasti disegni,
ordinò tosto una potente fortificazione
a quel luogo, per formarvi una
fortezza reale che servisse di continua
briglia alla casa di Savoia, e di porta
aperta ai Franzesi per entrare in Italia:
il che non si può esprimere quanto trafiggesse
l'animo del duca. Gli fu intanto
spedito in aiuto dal marchese Spinola
e dal Collalto un grosso corpo di Tedeschi,
giacchè sette mila altri ne erano
calati allora dalla Germania: gente che
si diede ad esercitar la sua bravura, non
già contro i Franzesi, ma in desolar gli
infelici abitatori del Piemonte. Arrivò in
questi tempi a Torino il <i>cardinale Antonio
Barberino</i>, spedito con titolo di legato di
Lombardia dal pontefice<i> Urbano VIII</i>,
siccome padre comune, per trattar di
pace. Abboccatosi egli con lo Spinola e
col Cobalto, avea scorto in essi buone
disposizioni. Trovò ben venti contrarii,
allorchè trattò col duca di Savoia, tutto
volto ai pensieri di cacciar di là da' monti
i Franzesi, come si figurava di poter fare
tirando in Piemonte tutte le forze spagnuole
ed imperiali. Nè gli passò meglio
col Richelieu, il quale, dopo l'acquisto
di Pinerolo e di Bricherasco, terra forte,
e di altri circonvicini luoghi, tutto gonfio
di sè stesso, sempre più alzava il
capo e parlavo da vincitore. Fu forzato
in fine il legato Barberino, perchè vi andava
dell'onore della santa Sede, a ritirarsi,
lasciando le cose più che mai imbrogliate.
Tenutasi una conferenza dal
duca col Cobalto e collo Spinola, per
unir la triplice armata tutta, affin di cacciare
i Franzesi, si trovò disposto a ciò
il Cobalto; ma non già lo Spinola, che
o per gara coll'altro generale, o per poco
buon animo verso il duca, o per ordini
venuti di Spagna, contento di veder
posto assai ostacolo ai Franzesi, perchè
non potessero interrompere i suoi disegni
nel Monferrato, spinse poi le soldatesche
<span class="pagenum" id="Page_1036">[1036]</span>
da lui dipendenti in quella provincia. Occupò
Pontestura, San Giorgio e Rossigliano
intorno a Casale, ed appresso ordinò
l'assedio della medesima città. Seguirono
sotto quella piazza varie fazioni
militari, ora vantaggiose, ora dannose
agli assedianti, che io tralascio. In questi
tempi, cioè verso il fine di maggio,
entrato lo stesso <i>re Luigi XIII</i> in Savoia
con otto mila fanti e due mila
cavalli, s'impadronì di Sciambery e di
tutto quel ducato, eccettuata la cittadella
di Mommegliano, ben fortificata dalla
natura e dall'arte. Era molto prima il
Richelieu passato ad unirsi col re, il
quale appresso spedì il <i>duca di Memoransì</i>
con dieci mila fanti e mille cavalli a rinforzare
i marescialli <i>de la Force</i> e <i>Sciomberg</i>,
dimoranti in Pinerolo. Nel voler
passare queste genti, il principe di Piemonte
le assalì con gran vigore, ma con
poca fortuna. Ardentemente bramavano
essi Franzesi la maniera di penetrar pel
Piemonte alla liberazion di Casale, ma
non la trovavano. Per non istare in ozio
e per procacciarsi paese atto a fornirli di
foraggio, si stesero fino a Saluzzo, con
occupar quella terra, e da lì a poco anche
la cittadella con altri luoghi: il che
recò incredibil cordoglio al duca.
</p>

<p>
Mentre in sì gran tempesta involto il
Piemonte avea di che piangere, da non
minori calamità era battuta ed afflitta la
città di Mantova con tutto il suo territorio;
perciocchè, venuta la primavera, fu di
nuovo stretta quella città dall'armi cesaree,
rinforzate con altri soccorsi, calati di
fresco dalla Germania. Il <i>maresciallo di
Etrè</i> (già marchese di Coeuvres) pervenuto
da Venezia a Mantova nel dì 8 di
aprile, non vi portò se non parole e speranze.
Vani non solamente, ma dannosi
riuscirono al duca Carlo i tentativi da
lui fatti a Rodigo ed Ostiglia per ricuperar
que' luoghi. Altra speranza a lui
non restava che nei soccorsi della repubblica
veneta, impegnata forte a sostenerlo,
eppure lentissima a farlo. Tanto
nondimeno perorò in Venezia l'ambasciator
<span class="pagenum" id="Page_1037">[1037]</span>
franzese, che si spiccò ordine di
tentar la sorte per introdurre nell'affannata
città di Mantova un buon sussidio
di gente e di vettovaglia. A tal fine, fatta
piazza d'armi a Valleggio, tentarono
poscia i Veneziani di occupare alcuni vicini
luoghi del Mantovano, necessarii al
passaggio dei soccorsi; ma ebbero a fronte
dieci mila Tedeschi, che misero in rotta
le lor genti con tal precipizio, che anche
Valleggio fu lasciato alla lor discrezione.
Restò dunque più che mai angustiata
Mantova. Dentro vi facea strage immensa
la peste; eransi ridotti a poco numero i
difensori, e questi atterriti; e le guardie
con troppa svogliataggine si faceano.
Non ignoravano i Tedeschi l'infelice stato
della città, e però segretamente si accinsero
per sorprenderla. Si disputò allora,
e tuttavia si disputa fra gli scrittori, se in
quella tragedia intervenisse tradimento
dal canto dei Mantovani stessi, oppure se
l'industria sola dei capitani tedeschi formasse
e perfezionasse tutta quella funestissima
mina. Il cavalier Nani e il Vianoli
nelle loro storie venete, il conte
Loschi ed altri sostentano passate intelligenze
fra i Tedeschi ed alcuni cittadini,
nominando anche espressamente uno dei
marchesi Gonzaga, cioè il marchese Gian-Francesco,
perchè fu poi dichiarato governatore
di Mantova. Erano essi nemici
del nome franzese, ed inclinati all'<i>imperatrice
Leonora</i> di loro schiatta, e al duca
di Guastalla, e però creduti che tenessero
mano alla rovina del <i>duca Carlo</i>. Vittorio
Siri all'incontro, tuttochè dei più
acuti ricercatori delle cose segrete, il
Capriata ed altri, non seppero riconoscere
tradimento, in quell'orrida tragedia,
forse figurandosi improbabile che
alcuno almen nobile potesse concorrere
allo sterminio della patria sua, senza pensare
che in essa anche egli resterebbe
involto; perchè chi può dar misura alla
furia di truppe scatenate ed ansanti di
preda che prendano a viva forza una
città? Il conte Galeazzo Gualdo, che suppone
anch'egli orditura interna di qualche
<span class="pagenum" id="Page_1038">[1038]</span>
cittadino, siccome alquanto lontano
di età da quella terribile scena, non è bastante
a decidere la controversia, e molto
meno lo son io. Quel che è certo, ossia
che dal duca Carlo, dacchè fu ritornato
in Mantova, non si trovasse fondamento
a tante dicerie e sospetti, oppure che per
tema e rispetto dell'imperadore si rimanesse
dal pescare ulteriormente in questo
imbroglio, processo non fu fatto, e restò
solo in bocca del popolo e dei curiosi il
pro e il contra di questa particolarità.
</p>

<p>
Ora avendo i primarii uffiziali della
armata cesarea, cioè i baroni di Aldringher
e Galasso (era forse allora in Piemonte,
o infermo il Collalto) fatto gran
preparamento di barche nel lago, nella
notte precedente al dì 18 di luglio quetamente
si accostarono al di sotto del
Ponte di San Giorgio, e al posto della
Predella, nel quale stesso tempo altri
assalti diedero in altre parti. Fu dipoi
attaccato il petardo alla porta del Volto
scuro guardato da pochi Svizzeri, e se
ne impadronirono, ed appresso anche del
palazzo ducale. <i>Francesco Orsino</i> dei
duchi di Lamentana e il Durante accorsero
alla difesa; ma il primo vi lasciò la
vita, e il secondo con altri uffiziali restò
prigione. Saltati dal letto il duca e il maresciallo
d'Etrè, sostennero alquanto
l'empito de' nemici; ma conosciuto infine
disperato il caso, si ritirarono nella fortezza
di Porto, e salvossi in un monistero
la <i>principessa Maria</i> col suo figliuolino.
Trovavasi Porto dalla parte della città
sprovveduto di fortificazioni, dentro vi
sguazzava la pestilenza, pochi erano i difensori,
e meno le munizioni e la vettovaglia.
Però avendo tosto gli uffiziali cesarei
spedito colà per esplorar le intenzioni
del duca, il trovarono disposto per
necessità a capitolare la resa. Incaricato
dunque da lui il marchese Strozzi, conchiuse
nello stesso dì 18 di luglio che
fosse lecito al duca Carlo, alla nuora e
al figlio di starsene in Mantova, oppure
di ritirarsi nel Ferrarese col bagaglio
che aveano in Porto (ed era ben poco)
<span class="pagenum" id="Page_1039">[1039]</span>
senza permetter loro che un giorno solo
alla partenza; e che il giorno seguente
anche il maresciallo di Etrè potrebbe andarsene
liberamente colla sua famiglia.
Furono accompagnati esso duca con tutti
i suoi e il maresciallo fino a Melara nel
distretto ferrarese; e l'infelice principe
passò dipoi a Crespino a far delle tetre
meditazioni sopra la miseria del suo
stato, avendo perduto tutto, e senzachè
nè egli nè la duchessa avessero potuto
portar seco un soldo o una gioia da potere
almen vivere per qualche giorno.
Al cumulo ancora delle disgrazie del
duca s'aggiunse il mancargli il compatimento
di molti, che gli davano la taccia
d'essersi comperato il suo eccidio, coll'aver
sempre ricusato di chiedere perdono
all'imperadore, e di non aver voluto
accettare alcuna della tante proposizioni
d'accordo fattegli per parte dello stesso
imperadore e de' suoi ministri; perchè
certamente gli fu più volte esibita l'investitura
di Mantova, se avesse voluto
consentire per onore di sua maestà ad
accettar qualche presidio, potendo sperare
di riaver anche il Monferrato con
un po' di pazienza e di maneggio. Dopo
il fatto costa pur poco il far da dottore.
Non mancarono consiglieri, ed anche di
alta sfera, che impedirono sempre ad
esso duca l'accettar condizione alcuna.
Ridotto in tanta povertà il duca Carlo,
altro partito non ebbe che di limosinar
qualche aiuto di borsa dalla veneta repubblica,
e ne ottenne mille dobble, colle
quali andò vivendo come potè, aspettando
miglior costellazione alla sua depressa
fortuna.
</p>

<p>
Torniamo a Mantova. O perchè non
si potè di meno, o perchè fu permesso in
ricompensa alla per altro poca fatica
durata in quell'acquisto, gl'infuriati
Tedeschi si misero a saccheggiare la misera
città, e durò per tre giorni quella
barbarica lagrimevole scena. Godeva
dianzi Mantova per la lunga pace, per la
ricchezza dei dominanti e dei cittadini,
un delizioso e fioritissimo stato. Ma per
<span class="pagenum" id="Page_1040">[1040]</span>
la peste, che avea già tagliato il filo della
vita a quasi vinticinque mila abitanti, e
per questo orrido sacco, eccola precipitata
in un baratro di miserie. Fu messo
a ruba tutto il palazzo ducale, dove i
principi Gonzaghi in tanti tempi addietro
aveano ragunata gran copia di preziosi
mobili, pitture, tappezzerie, statue e vasi
di squisito lavoro, dei quali nondimeno
ne avea il duca Carlo per le necessità
della presente guerra alienata parte, e
ricavati secento mila scudi. Pochi furono
i palagi e le case che non soggiacessero
alla rapacità militare con tutti gli
eccessi della licenza di quegli sfrenati
masnadieri verso le donne e verso i
luoghi sacri, alcuni nondimeno dei quali
rimasero esenti dalla loro inumanità ed
avarizia. Alessandro Zilioli nelle sue
Storie scrive che i buoni Tedeschi attesero
molto a rubare, poco a soddisfar
la libidine. Nè solamente contro le
persone e robe degl'innocenti infierirono,
ma anche contro le stesse case e muraglie,
o incendiandole, o rompendole
per iscavarne i pretesi nascosi tesori.
Chi volle far ascendere il danno di quella
città a diciotto milioni di scudi, di che
ricapiti si servì mai egli per tirar questo
conto? Giunta poi a Vienna la nuova di
sì memorabile scempio, ne provò sommo
orrore, e ne restò altamente ferito il
cuore del pio <i>Ferdinando imperadore</i>, che
avea appunto dati ordini di moderazione
a tutti i suoi generali, nè si sarebbe mai
aspettato un colpo sì alieno dalla clemenza
ed intenzione sua. E l'<i>imperadrice
Leonora</i> Gonzaga consorte non sapea
dar fine agli urli e alle lagrime per tanta
sventura della patria sua. Succedette poi
a tutti questi assassinii lo stesso che
avvenne pel sacco di Roma, perchè in
breve perirono quasi tutti o per peste
o per morti subitanee, nè di quelle rapine
goderono punto i loro eredi. Ma
questo nulla suffragò all'infelice città e
al suo territorio, che forse in peggior situazione
restò, perchè spogliato di abitatori,
di alberi e di bestiame, colle case
<span class="pagenum" id="Page_1041">[1041]</span>
abbattute, o pure ridotte a nude mura, e
que' fertilissimi campi e giardini tutti
incolti, divenuti una selva di sterpi e
spine. Rimasero da lì innanzi i miseri
Mantovani esposti alle continue angherie
dell'Aldringher, che giunse fino ad intimare
ad un popolo spogliato di tutto
una contribuzione di cento mila dobble:
del che avvertito l'imperadore, mandò
ordini in contrario. Non si può dire che
odiosità contro il nome dell'imperadore
e della nazion tedesca si diffondesse per
l'Italia a cagion della guerra e del sacco
di quella infelice città e territorio.
</p>

<p>
Poco dopo la tragedia deplorabile di
Mantova, descritta da Alessandro Zilioli,
un'altra ne accadde in Piemonte. <i>Carlo
Emmanuele duca</i> di Savoia, circa il dì
20 di luglio, era passato a Savigliano
con tutte le forze sue e de' collegati, con
animo di venire a battaglia coi Franzesi
che aveano occupato Saluzzo, oppure di
impedire i lor progressi. Dicono che fu
preso da gente intestata dei pregiudizi
del paganesimo per cattivo augurio l'essere
alcuni giorni prima caduto un fulmine
sopra l'albero maggiale piantato
avanti al palazzo ducale in Torino, coll'uccisione
d'alcune guardie; e che in
Savigliano posate l'armi del duca sopra
un tavolino, cinque volte caddero in terra
senza essere toccate da alcuno. Quivi
esso duca colpito da apoplessia, fra tre
giorni passò all'altra vita nel dì 26 del
mese suddetto in età di sessantaotto anni,
e quasi sette mesi. Comune opinione fu
ch'egli soccombesse agli affanni in mirare,
dopo tante fatiche, spese, disegni ed
azioni sue, per ingrandire i propri Stati,
andare a terminar tutto nella perdita
della Savoia e di Susa, Pinerolo e Saluzzo,
porte dell'Italia, divenuto per lui un
insoffribil ceppo alla sua signoria; e nella
desolazion del Piemonte, lacerato e
calpestato allora tanto dai Franzesi che
dagli Spagnuoli e Tedeschi; e finalmente
nell'abbassamento della sua riputazione,
che per lui era la pupilla degli occhi, odiato
e deluso dai Franzesi, e mal corrisposto
<span class="pagenum" id="Page_1042">[1042]</span>
dagli Spagnuoli. Di questo principe
si trova una diversa pittura, lavorata a
penna dalle passioni, rappresentandolo
alcuni per principe turbolento, ambiziosissimo,
incostante, infido, libidinoso e
sanguinario, e che presumeva troppo di
sè stesso in ogni occasione. Negli ultimi
periodi di sua vita, dicono nullameno
aver egli meditato d'invadere la Francia,
e di cacciar Spagnuoli e Tedeschi
d'Italia. Dall'altro canto presso diversi
scrittori non fu defraudata la memoria
sua di un compiuto e verace elogio
delle maravigliose doti e virtù che in
lui si adunavano. Fuor di dubbio è ch'egli
in vivacità ed accortezza di mente andò
innanzi ad ogni principe e monarca della
sua età. Nel suo picciolo e curvo corpo
alloggiava un cuor grande, un valore
non inferiore a quello dei maggiori eroi.
Sapeva di tutto; peritissimo in ogni arte
ed esercizio di pace e di guerra, amante
della storia, delle matematiche, delle belle
lettere, e perpetuo fautore e rimuneratore
dei letterati. Nella generosità, nella liberalità,
affabilità ed eloquenza naturale
non avea pari; sapea comperarsi il cuore
di chiunque trattava con lui. Della sua
pietà e magnificenza lasciò immortali memorie
dappertutto con tante fondazioni di
monisteri, chiese, collegii, spedali, fortezze
e palagi. Non istavano mai in ozio
i suoi pensieri per informarsi delle azioni
dei suoi ministri, ed anche dei suoi sudditi,
e per penetrar nei gabinetti di tutti
i potentati d'Europa. A lui mancò solo
la fortuna; ma se le forze vennero meno
ai voli troppo vasti da lui intrapresi, meritò
almeno l'ammirazione sì del suo
che dei secoli avvenire. Lasciò viventi
dopo di sè <i>Vittorio Amedeo</i> suo primogenito
e successore nel ducato, il <i>cardinal
Maurizio</i>, e il <i>principe Tommaso</i>, oltre a
<i>Margherita</i> vedova duchessa di Mantova,
e due altre figlie religiose.
</p>

<p>
Con pensieri più regolati e discreti succedette
al padre in età di quarantatrè anni,
ben addottrinato nel mestier della guerra
e della politica, il novello <i>duca Vittorio</i>
<span class="pagenum" id="Page_1043">[1043]</span>
che, siccome cognato del re di Francia,
non tardò a mostrar segni di affettuosa
divozione verso quella corona, senza nondimeno
alienar l'animo suo dal rispetto
verso l'altra di Spagna. Ma perchè egli
si trovava a fronte l'esercito nemico dei
Franzesi, gli convenne sul principio difendersi
dai loro insulti. Eransi eglino ultimamente
insignoriti di Carignano. Per
ricuperar quella terra si mosse nel dì 7
di agosto il duca con gli Alemanni collegati,
e venuto ad un conflitto, n'ebbe la
peggio. Giuntogli poi in aiuto il conte di
Collalto con otto mila fanti e cinquecento
cavalli, avrebbe potuto sperar dei vantaggi,
se non fosse giunto al campo franzese
con quattro mila fanti e cinquecento
cavalli il <i>maresciallo di Sciombergh</i>, il
quale per viaggio ridusse alla sua ubbidienza
la terra e il castello di Avigliana.
Intanto maggiormente veniva stretto e
bersagliato Casale dal <i>marchese Spinola</i>
con rabbia dei Franzesi, vogliosi pure di
soccorrerlo, ma impotenti a farlo. In
questi imbrogli, non mai stanco di fare il
corriere e paciere Giulio Mazzarino, s'interpose;
e giacchè troppa difficoltà s'incontrava
ad una pace, tentò di guadagnare
il punto che si venisse per ora ad una
tregua. Tanto fece che nel dì 4 di settembre
questa fu stipulata per tutto il dì 15
del prossimo ottobre, e in essa stabilito
che la città e il castello di Casale sarebbono
tosto consegnati allo Spinola, e
questi obbligato a somministrar viveri
alla cittadella di Casale, custodita dal maresciallo
franzese <i>Toiras</i> fino al dì ultimo
di ottobre. E quando questa non fosse
soccorsa per tutto quel dì dall'armi franzesi,
anch'essa fosse ceduta allo Spinola
suddetto. All'incontro, essendo essa entro
quel tempo soccorsa, si obbligava lo
Spinola di restituir di nuovo ai Franzesi
la città e il castello. Poca fortuna ebbe
questa sospension d'armi; nè pur volle
ratificarla lo Spinola, credendola troppo
svantaggiosa, seppur non fu perchè adirato
dall'averla il duca e il Collalto conchiusa
senza saputa sua. Ma essendo allora,
<span class="pagenum" id="Page_1044">[1044]</span>
o poco prima, caduta in deliquio
la sua sanità, nè solo del corpo, ma anche
della mente, venne a lui sostituito
<i>pro interim</i> il <i>marchese di Santa Croce</i>
nel governo di Milano e dell'armata spagnuola;
ed egli poi colla fama di essere
stato uno dei più gloriosi capitani del tempo
suo, finì i suoi giorni nel dì 25 di settembre;
altri dicono nel dì 28. Approvò
il Santa Croce la tregua, e però la città
di Casale col castello gli fu consegnata,
restando tuttavia la cittadella nelle mani
dei Franzesi e del duca d'Umena figlio
di Carlo duca di Mantova, ma solamente
di nome.
</p>

<p>
Fin qui era camminata tutta a seconda
de' suoi voleri la fortuna dell'<i>imperador
Ferdinando II</i> per tante vittorie riportate
da' suoi generali <i>Alberto Vallestain</i>
duca di Fridland, <i>Tilly</i> e <i>Pappenaim</i>. Se
questo Augusto, principe per altro di gran
pietà e saviezza, patisse alcune di quelle
vertigini, che suol produrre l'eccessiva
prosperità, nol so dir io. Egli è almen certo
che la sua gran potenza cagionava dei
brutti sintomi in cuore della maggior parte
dei principi dell'imperio, od oppressi come
nemici, o maltrattati come amici. Specialmente
si accordavano tutti in non
poter più soffrire la superbia e l'insolenza
del Vallestain. Nelle fucine di questi
malcontenti cominciò a soffiare il
<i>cardinale di Richelieu</i>, sì per ispirar loro
il ripugnare ad esso Augusto, desideroso
dell'elezione di <i>Ferdinando re</i> d'Ungheria
suo figlio in re dei Romani, e sì per
formare una forte lega contro di lui. Particolarmente
si studiò il più politico che
religioso porporato di muovere a danni
dell'imperadore il re di Svezia <i>Gustavo
Adolfo</i>, povero sì di forze, ma ricco di
coraggio; e a dargli la spinta concorse
ancora con promessa di danaro il senato
veneto, troppo alterato per le peripezie di
Mantova. Questo nero nuvolo accompagnato
da fulmini quel fu che rendè pieghevole
l'Augusto Ferdinando alle proposizioni
di pace fatte nella dieta di Ratisbona
dai ministri del papa e del re di
<span class="pagenum" id="Page_1045">[1045]</span>
Francia, sostenute ancora dall'interposizione
degli elettori. Furono dunque nel
dì 15 d'ottobre segnati i capitoli d'essa
pace, e stabilito che l'imperadore darebbe
al duca Carlo Gonzaga l'investitura
di Mantova e Monferrato, con ritenere
una sufficiente guernigione in Mantova
e Canneto. Che esso duca Carlo
cederebbe al duca di Savoia Trino con
tante altre terre del Monferrato, di rendita
annua di diciotto mila scudi. Che al
duca di Guastalla darebbe sei mila scudi
di rendita in tante terre (e ne ricevette
poi Luzzara e Reggiuolo). Che tanto lo
imperadore dall'Italia che il re Cattolico
da Casale e dal Piemonte ritirerebbero
le loro truppe; e lo stesso farebbe il re
Cristianissimo dalla cittadella di Casale,
dal Piemonte e dalla Savoia, ritenendo
solo una discreta guernigione in Pinerolo,
Susa, Bricherasco ed Avigliana.
Finalmente, dappoichè si fosse data esecuzione
ai capitoli suddetti, si avevano
da ritirare le suddette guernigioni, lasciando
libera Mantova, Pinerolo, ec., ai
duchi di Mantova e Savoia. Ma questa
pace ebbe la sfortuna di dispiacere al re
Cattolico, perchè conchiusa senza di lui;
e ai duchi di Savoia e Mantova, perchè
pretesa di sommo loro aggravio. E il più
bello fu che quel grande imbrogliatore
di Richelieu, il quale pure s'era servito
di fra Giuseppe cappuccino, suo gran
confidente e del medesimo calibro, a quel
trattato, proruppe in grandi schiamazzi
contro l'ambasciatore Brulart, e indusse
il re Cristianissimo a non ratificarlo.
</p>

<p>
Mentre in Germania si lavorava alla
pace, i generali franzesi in Piemonte
pensavano alla guerra; e risoluti di tentare
il soccorso della cittadella di Casale,
prima che spirasse il termine della tregua,
verso la metà d'ottobre si mossero
a quella volta con circa venti mila combattenti
fra cavalleria e fanteria, e nel
dì 26 del suddetto mese furono a vista
degli Spagnuoli e Tedeschi, possessori della
città di Casale, ben trincierati al di
fuori, ed anche superiori di forze. Si
<span class="pagenum" id="Page_1046">[1046]</span>
fece vista di voler attaccare la battaglia,
senza volere far caso della nuova già
pervenuta della pace di Ratisbona; e il
Mazzarino iva galoppando di qua e di là
per risparmiare il sangue e seminar la
concordia. Era egli già venduto a' Franzesi.
Ora tanto seppe questo forbito pacificatore
intronare le orecchie del marchese
Santa Croce, personaggio di poco
spirito, ed imbrogliato per la sua poca
perizia, che il trasse ai suoi consigli. Pertanto
sul punto di dar principio al fatto
d'armi, uscì egli col cappello in mano
verso i Franzesi, gridando: <i>Alto, alto;
pace, pace</i>. La pace fu che il <i>maresciallo
di Toiras</i> colla guernigione uscirebbe
della cittadella di Casale, rinunziandola
a Ferdinando duca d'Umena, figlio del
duca Carlo, il quale la terrebbe con
guernigione di mille Monferrini a nome
dell'imperadore sotto un commissario
imperiale da nominarsi dal Collalto. Che
i Franzesi si ritirerebbero nel giorno seguente
dal Monferrato, ed altrettanto
farebbero gl'imperiali e Spagnuoli, abbandonando
Casale, il castello e tutti
gli altri luoghi da loro occupati in quella
provincia. Non mancarono le fischiate
dietro a chi, sì vantaggiosamente postato,
si lasciò condurre a quel sì vergognoso
accordo. Di peggio poi succedette; perciocchè,
dopo aver gli Spagnuoli valicato
il Po, ed essere inviati i Franzesi alla
volta del Piemonte per l'altra riva, questi
ultimi, tornati addietro, spinsero due
reggimenti in Casale, chi dice per avere
scoperto che il Santa Croce, pentito dell'accordo,
tornava per occupar quella;
e chi, con più probabilità, perchè i marescialli
franzesi iti a visitar la città suddetta
e la cittadella, le trovarono affatto
sprovvedute di viveri, e per timore che
cadessero nelle mani degli Spagnuoli, se
vi tornavano sotto, non badarono a mancare
di fede. Irritato per questo inganno
il Santa Croce, si mise ad inseguir gli
altri Franzesi che marciavano verso il
Piemonte, e fu vicino ad attaccare il conflitto.
Ma ecco a cavallo il Mazzarino,
<span class="pagenum" id="Page_1047">[1047]</span>
che ora agli uni, ora agli altri applicando
il lenitivo della sua eloquenza, li fermò,
e ne trasse un nuovo accordo, per cui
il duca di Savoia mandò per Po tre mila
some di grano a Casale: il che fatto, ne
uscirono i Franzesi, e per la maggior
parte si ritirarono in Francia. Mancò
intanto di vita il <i>conte di Collalto</i>, uomo
pien di orgoglio, che quasi sempre era
stato o avea finto di essere infermo, e
maggiormente si trovava ora in pena,
per essere stato richiamato alla corte cesarea
a rendere conto della sua nemicizia
con lo Spinola, del sacco di Mantova,
e di aver fatto perdere Casale.
</p>

<p>
In questa maniera terminarono, se
non in tutto, almeno in buona parte, le
tante brighe pel Monferrato, e insieme
l'anno presente, riuscito dei più calamitosi
e funesti dell'Italia. Imperocchè dilatatasi
la peste già cominciata, e prevalendosi
del buon veicolo della guerra,
che rompe ogni misura, precauzione e
guardia in simili occasioni, fece dipoi
innumerabile strage in tante armate, e
più senza paragone negl'innocenti popoli.
Passato questo terribil malore da Mantova
a Venezia, quivi portò al sepolcro
sopra sessanta mila persone; e fu creduto
che perissero più di cinquecento
mila nelle altre città, e ville di terra ferma
sottoposte a quella repubblica. Passò
a Modena, Reggio, Bologna, e più tardi
poi nell'anno seguente ad altre città di
Toscana, Romagna, Piemonte e Lombardia,
dove lasciò un orrido guasto di
viventi, e spezialmente infierì nella allora
assai popolata città di Milano: tutti frutti
dell'incessante ambizion dei monarchi,
che oltre a tanti mali cagionò ancor questo.
Mirabili cose operò <i>Ferdinando II
gran duca</i> di Toscana in tal congiuntura
per difesa e sollievo de' suoi popoli, e
massimamente della sua capitale, come
già scrissi nel mio Governo della peste.
Dovea passar per Italia alla volta di Vienna
l'<i>infanta Maria</i> sorella del re di Spagna,
sposata a <i>Ferdinando III</i> re d'Ungheria
e figlio del regnante imperadore.
<span class="pagenum" id="Page_1048">[1048]</span>
A cagion della peste che sì fieramente
infestava la Lombardia, fu ella con sontuoso
stuolo di galee condotta fino a Napoli,
e in esse pensava poi di passare a
Trieste. Gelosi i Veneti de' loro diritti
nell'Adriatico, si opposero al passaggio
di quella flotta, esibendosi essi di servir
la regina coi loro legni. Pericolo vi fu di
rottura; ma infine si accomodarono gli
Spagnuoli e Tedeschi al volere della repubblica,
la quale trasportò poi sul fine
dell'anno quella gran principessa con
tutto il suo numerosissimo corteggio da
Ancona a Trieste, facendole godere nel
viaggio ogni sorta di delizie a tenore della
magnificenza e liberalità ch'ella sempre
usa in somiglianti congiunture. Terminò
colla vita il suo breve principato
nel corrente anno <i>Niccolò Contarino</i> doge
di Venezia, a cui fu sostituito dipoi <i>Francesco
Erizzo</i>.
</p>

<hr />
</div>

<div class="chapter">
<h2 class="hidden" id="MDCXXXI">MDCXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Urbano VIII</span> papa 9.</td>
  </tr>
  <tr>
    <td><span class="smcap">Ferdinando II</span> imperadore 13.</td>
  </tr>
</table>

<p>
Anno fu questo di spaventose guerre
in Germania, di maravigliose cabale
ed inganni in Italia. Il <i>cardinale di
Richelieu</i> era in Parigi il giratore di tutte
le macchine anche più lontane. Contuttochè
si fossero congiurati contra di lui
il <i>duca d'Orleans Gastone</i> fratello del re,
e la <i>regina Maria</i> madre d'amendue,
con alcuni altri dei primarii personaggi,
tal polso e predominio ebbe egli nel cuore
dello stesso re <i>Lodovico XIII</i>, che abbattè
ogni suo avversario. Il duca di
Orleans si fuggì in Lorena, la regina madre
se n'andò in Fiandra: con che maggiormente
divenne quel porporato l'arbitro
del regno, e padrone del re suo
signore. Egli fu, siccome già accennammo,
che mise l'armi in mano al feroce
<i>Gustavo Adolfo</i> re di Svezia contra l'<i>imperador
Ferdinando II</i>, e fece lega con
gli Olandesi, e manipolò in Brandeburgo
e Sassonia buona armonia con lo Svevo,
e ritirò la Baviera dall'unione con Cesare.
<span class="pagenum" id="Page_1049">[1049]</span>
In addietro avea l'Augusto Ferdinando
mietuti sempre allori e cantati
trionfi; ma senza far caso se egli in tanti
guadagni avesse perduto l'amore dei
principi dell'imperio, valendosi <i>Vallestain</i>
<i>duca</i> di Fridland, che calpestava egualmente
amici e nemici, e da cui ebbe origine
quell'empia massima: <i>Che l'imperatore
non poteva mantener dodici mila
armati: ma che gli era ben facile di mantenerne
cento mila</i>; perciocchè, come
ognun intende, ad un poderoso esercito,
che per forza si fa ubbidir da ognuno,
nulla può mancare. Si privò Cesare di
questo gran generale insieme ed assassino,
per le istanze degli elettori, e sbandò
anche la maggior parte degli eserciti suoi.
Allora fu che il <i>re Sveco</i> colle vittoriose
sue armi si andò sempre più inoltrando,
e dopo la memorabil rotta di Lipsia, data
nel dì 7 di settembre al valoroso <i>Tilly</i>
generale cesareo, maggiormente s'internò
nel cuor dell'imperio, quasi minacciando
di detronizzare lo stesso Augusto.
Di sì gravi sconcerti della Germania ho
io fatto in passando questo breve ricordo,
perchè essi influirono non poco a dar la
quiete all'Italia, e alla esecuzione della
pace di Ratisbona. L'Olivares, ossia il
<i>conte duca</i>, potente favorito in Ispagna
del <i>re Filippo IV</i>, avea disapprovata quella
pace, e spedito apposta al governo di
Milano per disturbarla il <i>duca di Feria</i>
don Gonzalez di Cordova, già da noi
veduto nei prossimi passati anni governatore
del medesimo Stato. Nè mancò
egli di fare il possibile per mantener la
discordia. Ma perchè l'imperadore, pressato
dalle angustie sue in Germania, abbisognava
delle truppe, già inviate a Mantova,
nè gli compliva il tener vivo questo
fuoco co' Franzesi tuttavia forti alle sboccature
dell'Italia; però spedì ordine e
plenipotenza al baron Galasso di ultimar
queste pendenze. Ripigliaronsi dunque i
trattati fra i ministri di <i>Francia</i>, di <i>Vittorio
Amedeo duca</i> di Savoia, col medesimo
Galasso, frapposta sempre la mediazione
di monsignor <i>Panciroli</i> nunzio
<span class="pagenum" id="Page_1050">[1050]</span>
del papa, e dell'accortissimo <i>Giulio Mazzarino</i>,
il qual portava anch'esso il titolo
di ministro di sua santità.
</p>

<p>
Radunati questi ministri in Cherasco,
cioè il <i>Galasso</i> per l'imperadore, e il
<i>maresciallo di Toiras</i> col signor di Servient
pel re Cristianissimo, nel dì 6 di
aprile vennero al decisivo accordo, per
cui fu convenuto che in vece dei diciotto
mila scudi di rendita annua in tante terre
da darsi al duca di Savoia nel Monferrato,
se gliene assegnassero solamente
quindici mila, ma d'oro. E però si determinò
che Trino con una gran copia di
altre terre castella e ville, che erano il più
fertile pezzo del Monferrato, colla giunta
ancora della città d'Alba e del suo territorio,
a cui niuno in addietro avea mai
pensato, passasse in dominio del duca di
Savoia, non senza ammirazione e mormorazione
di molti, perchè si togliesse allo
sfortunato duca di Mantova <i>Carlo Gonzaga</i>
una sì pingue porzione dei suoi Stati.
Pure consentì a tutto il Galasso, o perchè
guadagnato con danaro, o perchè troppo
incitato da Vienna a troncare i viluppi coi
Franzesi, i quali furbescamente, non avendo
voluto fin qui ratificar la pace suddetta
di Ratisbona, minacciavano sempre
nuove rotture. Molto più si stupiva la
gente al vedere che i Franzesi, in vece
di sostenere in quello spartimento le ragioni
del duca di Mantova, lor collegato
ed alunno, non promovessero, e con
passione, se non i vantaggi del duca di
Savoia, principe che tuttavia tenea l'armi
in mano contra di loro, e al quale
doveano poi essi restituire tutti gli Stati
occupati di qua e di là dai monti. Cessò
col tempo lo stupore essendosi, dopo molti
e molti mesi, ritirata la cortina al mistero
ed arcano, che ora non s'intendeva,
del procedere dei ministri gallici; essendosi
trovato ch'eglino, col fare i liberali
della roba altrui, aveano fatto un acquisto
per la corona di Francia. Hassi dunque
a sapere che il Richelieu, le cui ambiziose
mire si stendevano ai luoghi più
remoti e ai tempi avvenire, s'era cacciato
<span class="pagenum" id="Page_1051">[1051]</span>
in capo di ritenere un passo aperto
in Italia all'armi franzesi. Verisimilmente
ancora a ciò l'istigavano le segrete
insinuazioni de' principi italiani, che mal
sofferivano la prepotenza degli Spagnuoli,
e la troppa possanza del regnante Augusto.
</p>

<p>
Avea esso cardinale, dopo l'acquisto
di Pinerolo, già fatti i conti che questo
avesse ad essere un nido sicuro e durevole
per li Franzesi; e già ne avea imprese
le fortificazioni. Ma in vigor della
pace di Ratisbona, sì Pinerolo che Susa,
Saluzzo, la Savoia ed ogni altro occupato
luogo si aveano a rendere al duca
di Savoia. Non si fermò per questo il
Richelieu. Spinse addosso al <i>duca Vittorio
Amedeo</i> il sagacissimo Mazzarino, e
questi pose in campo il desiderio del cardinale
per la ritenzion di Pinerolo, e
sfoderò quanti argomenti gli somministrò
la sua giudiziosa eloquenza per persuaderne
la cessione, facendo gustare al duca
la restituzione della Savoia, e di tutti
altri luoghi, alla quale, coll'aver negata
la ratificazione della pace, non si tenea
obbligata la Francia. Promise di fargli
avere un buon compenso colla città di
Alba, con altri luoghi del duca di Mantova,
e con altre esibizioni che superavano
il valore di Pinerolo. Aggiunse,
quella essere la maniera di farlo rispettar
dagli Spagnuoli, e di mantener sempre
buona amicizia colla Francia, da cui
più potea sperar la casa di Savoia che
dalla corte di Spagna. In una parola,
tanto fece, tanto disse l'accorto Mazzarino,
che il duca si arrendè, e nel dì
ultimo di marzo con un trattato raccomandato
ad un'estrema segretezza si accordò
di cedere al re Cristianissimo la
città e il castello di Pinerolo, Riva, Budenasco,
il forte della Perosa, ed altri luoghi,
cioè una lingua di terreno che per
la valle di Perosa si attaccava con gli
Stati del Delfinato. Ciò fatto, seguì poi
l'accordo di Cherasco, pel quale si stabilì
chiaramente la restituzione di tutto
il tolto al duca di Savoia, e nominatamente
<span class="pagenum" id="Page_1052">[1052]</span>
di Pinerolo, mentre nel medesimo
tempo dovea farsi quella di Mantova,
Casale e Canneto al duca di Mantova, e
liberarsi la Valtellina. Per l'esecuzione
ancora d'esso accordo furono dati ostaggi
a <i>papa Urbano VIII</i>, che non ricusò
di riceverli e tenerli finattantochè ciascuna
delle parti avesse fedelmente adempiuti
i capitoli di quella concordia. Ma come
coprire agli occhi degl'imperiali e Spagnuoli
questa innovazione e contravvenzione
alla pace, e non render Pinerolo?
Ecco ciò che per beffarli tutti seppe inventare
la fina politica del Richelieu e del
mediatore Mazzarino, il quale in tal congiuntura
non ebbe difficoltà d'ingannare
lo stesso monsignor <i>Panciroli</i> suo superiore
ne' maneggi, tuttochè anch'egli
fosse in concetto di essere cima di uomo
nella simulazione ed accortezza.
</p>

<p>
Perchè il Richelieu non si fidava del
duca di Savoia, volle che il <i>cardinal Maurizio</i>
e il <i>principe Tommaso</i>, fratelli di
esso duca, passassero a Parigi, col pretesto
di andarsene in Fiandra, e quivi
come ostaggi si fermassero, finchè la
trama fosse compiuta. Nè questo bastò.
Si fecero rinchiudere in un segreto granaio,
ed altri nascondigli della cittadella
di Pinerolo, trecento fanti franzesi con
viveri per un mese, e sparsa voce che
fosse entrata la peste in quella fortezza,
affinchè si sbrigassero presto i commissarii
imperiali e Spagnuoli da quella visita,
spalancate le porte, uscì nel dì 20
di settembre il resto del presidio franzese,
e fu data la consegna di tutto al
conte di Verrua pel duca di Savoia. Visitarono
i commissarii tutti i siti, nè trovandovi
più alcun Franzese, sottoscrissero
l'attestato della restituzion seguita
di Pinerolo. Alcuni dì prima era stato
evacuato il Piemonte, il Monferrato e la
Savoia da' Franzesi, la Rhetia dagli Alemanni;
al duca Carlo Gonzaga consegnato
Porto e Canneto, e susseguentemente
nello stesso dì 20 anche la città
di Mantova, giacchè a lui era pervenuta
l'imperiale investitura di quel ducato e
<span class="pagenum" id="Page_1053">[1053]</span>
del Monferrato, di quel nondimeno che
restava in suo dominio. Portati a Ferrara
gli autentici attestati della piena
esecuzione di tutti i capitoli formati in
Ratisbona e Cherasco, furono messi in
libertà gli ostaggi dianzi consegnati al
pontefice romano. Restava da farsi l'altra
scena, cioè di cavar dalle tane i Franzesi
occultati in Pinerolo, e di dare un
buon colore alla occupazione, ch'erano
per far di nuovo di quella città e cittadella,
e si trovarono altre frodi. Perchè
il duca di Feria non fece bastevole disarmamento
di milizie, e lo scaltro Mazzarino
lo indusse a far delle doglianze
contro i Franzesi, perchè parte d'essi
fosse restata al servigio del Gonzaga in
Mantova e Casale; mostrandosi il Richelieu
pien di gelosie o sospetti, come se
gli Spagnuoli macchinassero qualche superchieria
o tradimento, fece fare istanza
al duca di Savoia (andavano ben di concerto)
che gli consegnasse per qualche
tempo due piazze in Piemonte, cioè Susa
ed Avigliana, oppure Pinerolo colla Perosa,
ovvero Demont o Cuneo, tanto
che si vedesse ben assodata la quiete in
Italia. Fintosi il duca sorpreso da tal
dimanda, e pien di timore per le minaccie
aggiuntevi ricorse al duca di Feria,
chiedendogli aiuto. Essendosi mostrato
pronto il Feria, talmente fu poi ingrandito
dal duca di Savoia il bisogno di
gente e danaro, che il governatore diede
indietro; ed allora il duca Vittorio Amedeo,
come necessitato ad acconsentire
e accomodarsi, e con protesta di venire
ad una convenzione per esentar lo Stato
suo e di Milano dai mali maggiori, nel
dì 22 di ottobre stese una capitolazione
col ministro franzese, di dare in deposito
al re Cristianissimo Pinerolo coi
forti della Perosa per soli sei mesi, che
aveano poi da essere secoli; e che vi si
tenesse presidio di Svizzeri, che poi diventarono
Franzesi. In somma non si
può dire quante e quali fossero le furberie
e gli artifizii usati da quelle volpi e
dal duca di Savoia per giuntare gli Austriaci
<span class="pagenum" id="Page_1054">[1054]</span>
in questi negoziati, con giugnere
a gabbare infino i ministri propri. Azioni
tali fra il basso popolo son chiamate cabale,
ma fra i principi e gran ministri
prendono l'aria di cose gloriose, e truovano
chi altamente le loda.
</p>

<p>
Eppure, qui non terminò le serie di
tanti viluppi. Era rientrato in possesso
de' suoi Stati il <i>duca Carlo Gonzaga</i>, ma
con trovarsi in un miserabilissimo stato,
perchè cangiato in uno scheletro quel fertilissimo
paese, smembrata tanta parte
del Monferrato, venduti o impegnati i
suoi beni e stati di Francia, per sostenersi
nel passato terribile impegno. Più non
correvano i soliti tributi, essendo rimaste
spopolate ed incolte le campagne, talmente
che appena egli avea di che vivere.
Alle sue afflizioni si aggiunsero due anche
più acuti colpi per la morte di <i>Carlo</i> già
<i>principe di Rhetel</i> suo primogenito, mancato
di vita in Goito sei giorni prima della
restituzion di Mantova, con restar di
lui un picciolo figlio in fasce, che fu poi
<i>Carlo II duca</i> di Mantova, ed una bambina.
Parimente da lì a pochi mesi diede
fine al suo vivere in Casale <i>Ferdinando
duca d'Umena</i>, altro suo figlio: con che
si ridusse tutta la sua speranza e prole
maschile al mentovato suo picciolo nipote.
Forze intanto a lui mancavano per
sostenere un sufficiente presidio in Mantova
e in Casale, e ogni dì temea insulti
dal governator di Milano, irritato per lo
affare di Pinerolo. Gli convenne dunque
ricorrere alla repubblica veneta, che vi
mandò, e lungamente ancora vi tenne,
una guernigion sufficiente. All'incontro,
collo stesso infelice duca tanto si adoperarono
gli accorti Franzesi con segreti
maneggi, mettendogli sempre davanti
l'orgoglio e l'insaziabilità degli Spagnuoli,
che gli cavarono di bocca l'assenso di
assicurar eglino con presidio Casale. Però
all'improvviso comparvero colà alcuni
reggimenti di fanteria e sei compagnie
di cavalleria, che assunsero la guardia di
quella città, castello e cittadella alla barba
del governator di Milano e della corte
<span class="pagenum" id="Page_1055">[1055]</span>
di Spagna, che fecero per questo mille
schiamazzi e doglianze contra del Richelieu,
come di un gran traditore, ma senza
frutto. Restò Pinerolo ai Franzesi in
proprietà, Casale in guardia. Non pochi
declamarono allora contro il duca di Savoia,
per aver messa la sua sovranità in
ceppi, ed esposti i suoi Stati alla gallica
ambizione; ma gli altri principi d'Italia
sommamente si rallegrarono di quell'avvenimento,
per cui pareva contrappesata
la soverchia potenza degli Austriaci in
Italia; e restava aperto il varco all'armi
di Francia secondo il bisogno dei loro interessi.
</p>

<p>
Giunto era all'età di ottantadue anni
Francesco Maria duca d'Urbino, e dimorava
in Castel Durante, attendendo agli affari
dell'anima sua, quando venne Dio a
chiamarlo all'altra vita. Mancò in lui la
famiglia della Rovere, che tanto s'era segnalata
nel valore dell'armi, nella protezione
dei letterati, e nel giusto e dolce
governo dei suoi popoli, che amaramente
lo piansero, e videro poi scaduto Urbino
e quello Stato dall'antica popolazione e
magnificenza. Già dicemmo che di quel
ducato avea dianzi preso possesso la camera
apostolica. Ora maggiormente se
ne consolidò in lei il pieno dominio senza
che si sentisse alcuna sostanziale opposizione
per questo; se non che, avendo
<i>Ferdinando II gran duca</i> di Toscana sposata
in quest'anno <i>Vittoria</i>, nipote del
defunto duca, pretese ed ottenne l'eredità
di tutti i preziosi mobili ed allodiali di
quella casa, ed alcune castella ancora con
titoli particolari acquistate da quei duchi:
il che non passò senza molte liti. Fu da
alcuni principi e da assaissimi adulatori
consigliato ed istigato <i>papa Urbano VIII</i>
ad investire di quel ducato uno dei suoi
nipoti; ma egli seppe vincere sè stesso, e
volle che se ne facesse l'unione con lo
Stato ecclesiastico. Seguirono in questo
anno le nozze di <i>Francesco I d'Este</i> duca
di Modena colla <i>principessa Maria Farnese</i>,
sorella di <i>Odoardo duca</i> di Parma. Nel
dì poi 16 di dicembre ebbe principio l'incendio
<span class="pagenum" id="Page_1056">[1056]</span>
del monte Somma, ossia del Vesuvio,
che fu uno dei più spaventosi e
memorabili che mai abbia patito la regal
città di Napoli. L'interno orribile ruggito
del monte scoppiò finalmente in terribili
tuoni, in fiamme e in un fumo puzzolente,
che levava il fiato alla gente, e in una
sì prodigiosa caligine e pioggia di cenere,
che coprì tutta Napoli, e portata dal vento
si sparse fin sopra le città della Dalmazia
e dell'Arcipelago. I sassi da quella
bocca infernale gittati in aria furono innumerabili,
ed alcuni caddero cento miglia
lungi di là, se pur ciò è da credere.
Intanto il mare anch'esso rumoreggiava,
e ritirandosi le acque, lasciarono asciutto
il molo, e un lungo tratto di quelle spiaggie.
In Sorrento si allontanò quasi un miglio
dal lido. Oltre a ciò, frequenti erano
le scosse dei tremuoti, e giunse quel baratro
finalmente a vomitare un'immensa
copia di bitume acceso, che, scendendo in
varii torrenti dalla montagna atterrò
quante case e ville incontrò nel suo scendere
al mare, colla morte di non pochi
uomini e bestie, e col rendere incolta la
campagna tutta per dove passò. Credeva
il popolo di Napoli che fosse venuto il fine
del mondo, e si aspettava a momenti
l'ultimo eccidio, nè altro s'udiva per
quella città che urli e grida di pentimento,
correndo ognuno ad accomodar le
partite dell'anima sua, e alle divote processioni
che in abito di penitenza si andarono
facendo. Cessò finalmente lo sdegno
del monte, cessò l'indicibile spavento,
e tornò a poco a poco la gente ai soliti
affari e alla consueta allegria; se non
che si trovò molta gente mendica, di ricca
che era prima, per la desolazione di
tanti poderi continuando in essa i motivi
di piagnere.
</p>

<hr />
</div>

<div class="chapter">
<h2 class="hidden" id="MDCXXXII">MDCXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Urbano VIII</span> papa 10.</td>
  </tr>
  <tr>
    <td><span class="smcap">Ferdinando II</span> imperad. 14.</td>
  </tr>
</table>

<p>
Rifiorirono oramai i tempi della tranquillità
in Italia per la pace del precedente
<span class="pagenum" id="Page_1057">[1057]</span>
anno, restando solamente in moto un
po' di marea per lo sdegno della corte
cesarea e del duca di Feria contro i Franzesi,
e pel poco loro buon animo verso il
duca di Savoia <i>Vittorio Amedeo</i>, a cui
imputavano la trasgression della pace di
Ratisbona, e il ritorno dell'armi di Francia
in Italia. Non lasciò per questo esso
duca di stipulare, nel dì 5 di luglio, un
trattato coi ministri del re Cristianissimo,
pel quale appariva come cosa nuova che
egli cedesse alla Francia in perpetua proprietà
Pinerolo colla valle di Perosa, e
formava una lega difensiva con esso re
Cristianissimo. Questo trattato non comparve
alla luce, se non dappoichè il duca
ebbe inviato alla corte cesarea il marchese
di Pianezza a chiedere l'investitura
della parte del Monferrato che gli era
toccata. Molte opposizioni s'incontrarono
a sì fatta richiesta; ma ritrovandosi
allora in pessimo stato gli affari dell'imperadore
in Germania, la maestà sua,
per togliere i semi di nuove turbolenze
in Italia, non osò in fine di negarla, e nel
dì 17 d'agosto ne spedì il diploma. Tuttavia
ancora duravano le controversie
ed anche la nemicizia fra il duca suddetto
e la repubblica di Genova, per cagion
massimamente del marchesato di Zuccherello.
Compromessa questa loro pendenza
nella corte di Madrid, sul fine di
novembre dell'anno precedente era uscito
un laudo che ai Genovesi parve gravoso,
e pure l'accettarono; ma fu apertamente
rigettato dal duca di Savoia. Capitò poi
in Italia, nell'anno seguente 1633, il
<i>cardinal infante don Ferdinando</i>, fratello
del re di Spagna, incamminato per governatore
in Fiandra. S'interpose egli,
e indusse il duca alla pace con alcune
dichiarazioni aggiunte al decreto di Madrid.
Insorsero ancora alcuni piccioli
vapori di dissensione fra la corte di Roma
ed alcuni potentati, per aver <i>papa Urbano
VIII</i>, nel giugno del 1630, senza participazion
d'alcuno, conferito e riserbato
ai cardinali, ai tre elettori ecclesiastici e
al gran mastro di Malta il titolo di
<span class="pagenum" id="Page_1058">[1058]</span>
<i>eminentissimi</i>: al che in alcune corti fu
fatto contrasto. Avea eziandio esso pontefice
trasferita nel nipote <i>Taddeo Barberino</i>,
principe di Palestrina, l'antica dignità
di prefetto di Roma, vacata per la morte
del duca d'Urbino. Nacque per questo
qualche scompiglio nella corte di Roma,
dove si fa quel caso delle formalità che
nelle altre per le sanguinose battaglie e
per le importanti conquiste; perchè il
nuovo prefetto pretendeva la preminenza
sopra gli ambasciatori delle teste coronate,
e questi ebbero ordine di astenersi
dall'intervenire alle cappelle pontifizie.
Inoltre a particolari amarezze con esso
prefetto tirata fu la repubblica veneta;
ma frappostisi mediatori di ripieghi e di
pace, si risolsero in nulla queste caccie
di mosche.
</p>

<p>
Piena nondimeno di sospetti e paure
fu l'Italia tutta nell'anno presente, per
le terribili guerre che sconvolsero e
rovinarono infinito paese della Germania.
In sì grave pericolo, come ora, non si
era mai trovata l'augusta casa d'Austria
per li continui progressi che tutto di faceva
il formidabil re di Svezia <i>Gustavo
Adolfo</i>, unito coll'<i>elettor di Sassonia</i> e
con altri principi, o disgustati del regnante
imperadore, o istigati dalla Francia,
o insperanziti delle spoglie della monarchia
austriaca. La religion cattolica
sopra tutto si vide alla vigilia di una
gran sovversione sotto l'armi vittoriose
di quel re eretico, il quale, maestro di
guerra, sempre più s'inoltrava nel cuor
della Germania. Fu ridotto a tanto l'Augusto
<i>imperador Ferdinando</i>, che si vide
forzato a richiamare al comando delle sue
armate il superbo <i>duca di Fridland Vallestain</i>,
e colla dura condizion di cedergli,
per così dire, la metà della corona,
perchè costui giunse ad esigere ed ottenere
una suprema e illimitata autorità
di guerra e di pace. Voce correva, e forse
non menzognera, che Gustavo, se proseguiva
il favorevole vento della sua fortuna,
meditasse di passar anche in Italia,
e di terminare i suoi trionfi in Roma
<span class="pagenum" id="Page_1059">[1059]</span>
stessa. Il perchè grande occasione di
maraviglia, e fino di mormorazioni, diede
<i>papa Urbano</i> colla sua incredibil freddezza
in tempi sì disastrosi, e minaccianti
un fiero eccidio alla cattolica religione.
Altro infatti non s'udiva allora
che sconfitte di cattolici, avanzamenti
giornalieri e crudeltà degli eretici gotici
e tedeschi, in ispogliare ed incendiar
templi e conventi, e in fare dappertutto
scene in beffe e scherno dei ministri
di Dio e del loro visibile capo, con evidente
pericolo di mali maggiori pel cattolicismo,
ed anche per l'Italia. E pure
quantunque in Roma il <i>cardinale Pasman</i>,
spedito apposta dall'imperadore, ed altri
porporati e ben affetti alla casa d'Austria,
e spezialmente il <i>Borgia</i> ambasciatore
di Spagna, perorassero, insistessero
ed usassero anche parole forti, altro non
ispuntarono che di aguzzar l'ira del
papa, naturalmente facile a prendere
fuoco, senza mai poterlo muovere a prestar
soccorso alcuno in tante necessità al
pericolante imperadore. Per la guerra
passata di Mantova, e per l'eccedente
anterior potenza e fortuna del regnante
Cesare, troppo s'era alienato dall'amor
degli Austriaci il cuore d'Urbano, e sembrava
desideroso che venisse ridotta a
più giusta misura la creduta alterigia
di quel monarca: sentimento scusabile
anche in un papa come principe, ma
non comportabile per le presenti circostanze
in lui come pontefice, destinato
da Dio ad essere il primario promotore
e difensore della religione ortodossa. Nel
dì 8 di marzo si venne alle brutte in
concistoro. Il Borgia parlò alto al pontefice;
Urbano gli comandò di tacere e di
uscire. E perchè il Borgia seguitava ad
alzar la voce, il <i>cardinal di Santo Onofrio</i>,
cappuccino, fratello del papa, se gli
accostò, e, presolo pel mantello, il volle
tirar per forza di là. Poco mancò che
non si perdesse il rispetto alla santa sua
barba. Consegnò il Borgia al papa una
scrittura contenente delle proteste che
sommamente gli spiacquero. Urbano fece
<span class="pagenum" id="Page_1060">[1060]</span>
per questo rumore dei gravi risentimenti
contro i cardinali <i>Ubaldino</i>, <i>Ludovisio</i> e
<i>Aldobrandino</i>, il primo dei quali ebbe sì
poco coraggio, che si lasciò ammazzar
dal cordoglio.
</p>

<p>
Andò a finir tutta quella baruffa in
non volere il papa lasciar cadere una
stilla delle sue rugiade sui bisogni dell'imperadore;
ma ciò ch'egli non fece,
lo fecero in parte i varii successi delle
armi. Imperciocchè nel dì 16 di novembre
dell'anno presente a Lutzen, dodici
miglia lungi da Lipsia, vennero alle mani
i due potenti eserciti, condotti l'uno
dal re <i>Gustavo Adolfo</i>, e l'altro dal <i>duca
di Fridland</i>. Orribile fu quel fatto d'armi;
in esso per più ferite lasciò la vita il gotico
valoroso re, già divenuto il terror
della Germania; ma essendosi tenuta
celata la sua morte, continuarono gli
Svezzesi ad incalzare i cesarei, finchè la
notte mise fine alla strage. La peggio
senza fallo toccò all'armata imperiale;
ma equivalse bene ad una gran vittoria
l'essere restata libera la Germania da
un sì feroce principe, che ucciso in età
di soli trentotto anni, se più oltre stendeva
il suo vivere, prometteva di sè un
nuovo Alessandro. Forse anche n'avrebbe
pianto l'Italia, e più papa Urbano,
placido spettatore della rovina dell'imperio
germanico, e che non con altro finora
cooperò al sollievo dell'imperadore
che colla pubblicazione di un divoto
giubileo. Altra prole non lasciò Gustavo
che una principessa in età di soli sei anni,
col nome di <i>Cristina</i>, che ereditò quel
regno, e fece col tempo tanta figura in
Italia, dacchè abbracciò la religion cattolica
romana. Segni di gran valore nella
giornata di Lutzen diedero <i>Borso</i> e <i>Foresto
principi estensi, Mattias e Francesco
principi della casa de Medici</i>, il <i>conte
Ernesto Montecuccoli</i> Modenese generale
dell'artiglieria, <i>Ottavio Piccolomini duca</i> di
Amalfi, insigne generale di Cesare, <i>Luigi</i>
ed <i>Annibale Gonzaghi</i> e uno <i>Strozzi</i> colonnelli.
Alle truppe del Piccolomini fu
attribuita la gloria d'aver tolto dal mondo
<span class="pagenum" id="Page_1061">[1061]</span>
il fiero Gustavo Adolfo. Altri non
pochi nobili italiani militavano allora al
servigio dell'imperadore. Il <i>gran duca
di Toscana</i>, il <i>duca di Modena</i> e i <i>Lucchesi</i>
diedero ad esso Augusto quell'aiuto
che poterono in sì gran bisogno.
</p>

<hr />
</div>

<div class="chapter">
<h2 class="hidden" id="MDCXXXIII">MDCXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Urbano VIII</span> papa 11.</td>
  </tr>
  <tr>
    <td><span class="smcap">Ferdinando II</span> imperad. 15.</td>
  </tr>
</table>

<p>
Perchè fioriva la pace in Italia, niun
considerabil avvenimento somministrò
essa alla storia del presente anno. Erano
rivolti gli occhi di tutti alla Germania,
che continuava ad essere il teatro delle
miserie, perchè desolata egualmente da
amici e nemici. S'era creduto che colla
caduta del temuto <i>re Gustavo</i> avesse la
fortuna dell'armi da dar l'ultimo addio
agli Svezzesi. Così non fu. Sorsero tre
altri insigni capitani, cioè il <i>duca di Vaimar</i>
Sassone, <i>Gustavo Horn</i> e <i>Giovanni
Bannier</i>, che alla testa del già vittorioso
esercito degli eretici più che mai tennero
in piedi la guerra con assedii nuovi,
combattimenti e stragi, ora in questa,
ora in quella provincia, fiancheggiati
sotto mano dai danari della Francia,
tutta intenta a deprimere l'<i>imperador
Ferdinando II</i>. All'incontro, non lasciava
anche dal canto suo il re Cattolico Filippo
IV di porgere soccorsi di pecunia
al parente Augusto; e nell'anno presente
fece di più, perchè ordinò al <i>duca di Feria</i>
governator di Milano di passare in
Germania in aiuto di lui con un corpo
di dieci mila fanti e mille e cinquecento
cavalli, parte Spagnuoli e Lombardi e
parte Napoletani. Passò il Feria per la
Valtellina nella Svevia, e senza sfoderare
spada fece ritirar da Costanza e da Brisacco
l'armi nemiche, ma senza altre
prodezze. S'era avuto a male il superbo
<i>Vallestain</i> duca di Fridland, che questo
generale spegnuolo fosse entrato in Germania
con indipendenza dal sublime suo
grado di generalissimo, e però fra loro
entrò una irreconciliabil discordia. Oltre
<span class="pagenum" id="Page_1062">[1062]</span>
a ciò, non avvezzi gl'italiani ai rigori del
freddo germanico, cominciarono a lasciar
sotto quel diverso cielo le vite, o
pure a disertare; di maniera che l'armata
del Feria notabilmente si sminuì;
ed egli stesso sul fine di quest'anno gravemente
infermatosi, non reggendo ai
malori del corpo, alle afflizioni dell'animo,
terminò poi in Monaco il suo vivere
nel dì 14 di gennaio dell'anno seguente,
con lasciar dopo di sè gloriosa memoria
di una rara integrità, per non aver mai
defraudato un soldo alle milizie, non accumulate
ricchezze, ma speso sempre anche
del suo patrimonio. Dichiarò egli prima
di morire successor suo nella carica
di generale <i>pro interim</i> il conte <i>Giovanni
Serbellone</i>, cavalier milanese, personaggio
di lunga sperienza militare e di molta
stima presso il re Cattolico. Si videro
finalmente in quest'anno inviati da <i>papa
Urbano VIII</i> in sussidio della lega cattolica
di Germania cinquanta mila scudi:
picciolo refrigerio in vero alla sete e al
bisogno di que' cattolici, ma pure refrigerio.
</p>

<p>
Da varii scrittori vien riferita al primo
di dicembre dell'anno presente la
morte d'<i>Isabella Clara</i>, già moglie dell'<i>arciduca
Alberto</i> e governatrice de' Paesi
Bassi cattolici: ma essendo certo che
<i>Ferdinando cardinale</i> infante di Spagna
nel presente anno passò per mare in
Italia, destinato al governo d'essa Fiandra,
parrebbe che la morte di quella
principessa appartenesse al precedente
anno. Quando veramente questa succedesse
nel presente, si avrà a credere
che precedesse una lunga malattia di lei,
per cui il re Cattolico determinasse di
inviar preventivamente il fratello al governo
di quei popoli per resistere agli
Olandesi, ai quali era riuscito in questi
ultimi anni di far non poche conquiste
sopra i cattolici. Sul principio di maggio
arrivò esso cardinale infante a Villafranca,
accompagnato da una bella flotta di
galee, e dal corteggio di molti magnati
di Spagna e di non poche milizie. Colà
<span class="pagenum" id="Page_1063">[1063]</span>
si portò a visitarlo <i>Vittorio Amedeo duca</i>
di Savoia, usandogli finezze tali, come
se si fosse trattato di un re. Giunto che
fu a Genova, fu accolto parimente con
immensi onori da quella repubblica, e di
là poi passò a Milano, facendovi la sua
pomposa e solenne entrata nel dì 24 del
mese suddetto, dove trovò tuttavia il
<i>duca di Feria</i>, che si andava allestendo
per la sua andata in Germania. Perchè
dall'armi dei collegati protestanti restavano
chiusi i passi per penetrare in Fiandra,
si vide egli obbligato a riposar lungo
tempo in Milano, sperando sempre che
il Feria gli aprisse il passaggio a quella
volta. Non istette egli intanto co' suoi ministri
ozioso, se pur si seppe il netto del
fatto che son per dire. Trovavasi in questi
tempi in Mantova l'<i>infanta Margherita</i>,
sorella del <i>duca di Savoia</i> e vedova del
fu <i>Francesco Gonzaga duca</i> di Mantova,
ita colà a visitar la <i>principessa Maria</i> sua
figlia, vedova del fu <i>principe</i> o sia duca
di Rhetel, e nuora del duca regnante di
Mantova <i>Carlo Gonzaga</i>. Perchè non
mancavano di que' legisti che imbrogliavano
il mondo, e che tenevano essere
quella principessa unica e vera erede dei
ducati di Mantova e di Monferrato, ad
esclusione della linea di Nevers, fu consigliata
la figlia dalla madre di fare una
pubblica protesta per man di notaio e
testimonii, che annullava qualsisia atto
da lei fatto in età pupillare; e a lei restavano
allora solamente due giorni per
entrare nell'anno venticinquesimo di sua
età. Gran rumore fece un tale atto nella
corte di Mantova, e fu creduto che l'infanta
Margherita sua madre, portata da
un parzialissimo genio verso gli Spagnuoli,
tramasse di maritar la figlia coll'infante
cardinale: il che non si sa ben
intendere, perchè di essa Maria e del
principe di Rhetel restava vivente un picciolo
figlio, a cui negar non si poteva la
successione di quei ducati. Giunto l'avviso
di questa gran novità alla corte di
Francia, non vi fu chi non credesse, queste
essere orditure della sagacità spagnuola;
<span class="pagenum" id="Page_1064">[1064]</span>
e però vennero pressanti lettere
del re Cristianissimo al duca Carlo di
Mantova di cacciar di là la duchessa madre,
e alla repubblica veneta premurosi
uffizii per dare assistenza al duca. Dopo
aver fatta gran resistenza e querele, si
ritirò l'infanta Margherita a Gualtieri,
terra del duca di Modena, cioè di un
figlio di una sua sorella. Ma ecco da lì a
non molto altre fulminanti lettere di
Francia ad esso duca di Modena, che
l'obbligarono a far ritirare anche di là
l'infanta suddetta. S'indusse poi la principessa
Maria a ritrattare il fatto, e sua
madre tal merito si acquistò nella corte
del re Cattolico Filippo IV, che col tempo
passata in Ispagna, fu creata viceregina
di Portogallo, dove con gran prudenza
esercitò il suo governo fino alla rivoluzion
di quel regno.
</p>

<p>
Venne a scoprirsi nel presente anno
in Roma un pazzo ed insieme orrido attentato
contro la vita del pontefice <i>Urbano
VIII</i>. Giacinto Centino, nipote sconsigliato
del saggio e pio <i>cardinal Felice</i>
Centino da Ascoli, infatuato del desiderio
e della sognata idea di veder lo zio nella
cattedra di San Pietro, si diede in preda
allo studio delle malie; e coll'aiuto di
alcune persone religiose, ma indegnissime
di questo nome, fabbricò una statua
di cera, per cui, secondo la stolta o almen
sacrilega persuasion dei fattucchieri,
disegnava di condurre a morte il pontefice.
Da chi prese l'impunità fu rivelato
l'empio disegno; vi andò la testa del
Centino; gli altri complici furono bruciati,
o pur condannati alla galea o a
perpetuo carcere, a misura della lor condizione
e reato. Fu in questi tempi che
il duca di Savoia <i>Vittorio Amedeo</i>, per
farsi conoscere superiore al grado dei
cardinali esaltati da papa Urbano, cominciò
pubblicamente ad intitolarsi <i>re di
Cipro</i>: il che dispiacendo alla repubblica
veneta, siccome atto contrario alle sue
pretensioni, cagion fu che s'interrompesse
il commercio fra loro. Uscì anche
fuori in Torino un libro apposta per
<span class="pagenum" id="Page_1065">[1065]</span>
provar dovuto al duca il titolo regio, in
cui perchè non si parlava col rispetto
convenevole al <i>gran duca</i> di Toscana,
venne fuori perciò in Firenze una risposta
al medesimo libro. Fu il duca Vittorio
il primo che cominciasse ad usare e
ad esigere il titolo di <i>altezza reale</i>. Gran
rumore fece in questi tempi, e maggiormente
l'ha fatto dipoi, la condanna emanata
in Roma, non già con editto <i>ex
cathedra</i> del sommo pontefice, ma della
congregazione del santo Uffizio, contro
la sentenza del Copernico, sostenente il
moto della terra intorno al sole. Diede
occasione a cotal proibizione <i>Galileo
Galilei</i> Fiorentino, uno dei più insigni filosofi
matematici ed astronomi che abbia
prodotto l'Europa, e a cui si professano
debitori tutti coloro che si son poscia
esercitati in somiglianti studii. Gli era
stato ordinato di non tenere e difendere
quella opinione, ed egli avea promesso di
farlo; ma non attenne la parola. Laonde
chiamato a Roma in età di settanta
anni, fu obbligato a condannarla, e a
sofferire una specie di piacevol prigionia
in Roma, e poscia in Firenze. Ciò non
ostante, sappiamo avere oggidì gran voga
da per tutto l'opinione copernicana, nè
essere disdetto a' cattolici stessi il tenerla
come sistema, giacchè niun finora è
giunto a darne sufficiente dimostrazione,
nè ad atterrare affatto la contraria.
</p>

<hr />
</div>

<div class="chapter">
<h2 class="hidden" id="MDCXXXIV">MDCXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXIV</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Urbano VIII</span> papa 12.</td>
  </tr>
  <tr>
    <td><span class="smcap">Ferdinando II</span> imperadore 16.</td>
  </tr>
</table>

<p>
A chi in bene e a chi in male diede
molto da discorrere sul fine di febbraio
dell'anno presente la caduta di <i>Alberto
Vallestain</i> Boemo duca di Fridland, che
fra i capitani del tempo suo, a riserva
del <i>re Gustavo Adolfo</i>, non ebbe pari.
Generalissimo dell'armi di <i>Ferdinando
II</i> imperadore era stato finora il sostegno
della vacillante casa d'Austria,
intrepido sempre, e per lo più vittorioso
<span class="pagenum" id="Page_1066">[1066]</span>
in tanti combattimenti. Il solo suo nome
valeva un'armata, sì alto concetto di
valore e di saggia condotta nel maneggio
dell'armi s'era egli acquistato. Ma lo
aver egli voluto un dispotico comando
negli affari della guerra, e la sua superbia,
ed altri vizii che si mischiavano nelle
molte sue virtù militari, e il niun riguardo
da lui mostrato ai principi e popoli
amici, col cercare unicamente il comodo
e l'utile delle sue soldatesche, accrebbe
di troppo la schiera degl'invidiosi e dei
nemici suoi, massimamente alla corte
cesarea. Fu dunque messa in sospetto
presso l'imperadore la fede sua per varie
ommessioni credute dolose, e per non
poche intelligenze che passavano fra lui
e i Franzesi e Svezzesi: non potendosi
negare che il cardinale di Richelieu e lo
Oxestern sveco non tentassero di guadagnarlo
con larghe offerte, benchè tuttavia
sia incerto se corrompessero la di
lui onoratezza. Tanto infine operarono
gli emuli suoi, che il buon Ferdinando
Augusto s'indusse a levargli il comando.
Portatone a lui l'avviso, gli uffiziali dei
suo partito il dissuasero dal cedere, e
con iscrittura si obbligarono di sostenerlo
in quel grado. Atto tale fu preso
per una ribellione nella corte cesarea, e
però l'imperadore principe di buone viscere,
dopo essere stato perplesso tra lo
amore e la gratitudine verso di sì gran
capitano, e la necessità dello Stato, spedì
in fine ordini per la di lui cattura, ma
non già per la di lui morte. Gli uffiziali
incaricati di questa impresa fecero del
resto, togliendo la vita in un istante ai
tre principali fautori di lui, e poscia a lui
stesso: al quale avviso non potè l'Augusto
Ferdinando contener le lagrime, ricordevole
de' tanti segnalati servigi a lui
prestati dal Fridland; e laddove dianzi
ognun si scatenava contra di un sì altero
generale, poscia, mosso a compassione,
non parlava che de' meriti suoi. Fu dipoi
conferita la carica di generalissimo
a <i>Ferdinando re</i> d'Ungheria, figlio dello
imperadore, che non tardò ad imprendere
<span class="pagenum" id="Page_1067">[1067]</span>
l'assedio di Ratisbona, e a costrignerla
alla resa nel dì 26 di luglio.
</p>

<p>
In questo mentre l'<i>infante di Spagna
cardinale</i> dimorando in Milano ammannì
un corpo di sei mila e cinquecento pedoni
e di mille e cinquecento cavalli per
passare in Fiandra. Poscia nel dì 20 di
giugno per la Valtellina s'incamminò
alla volta d'Inspruch, accompagnato
dal <i>marchese di Leganes</i> e dalle truppe
suddette. Si lasciò vincere il cardinale
dalle istanze e preghiere del re Ferdinando,
e andò ad unirsi seco colle sue
genti comandate da molta nobiltà spagnuola,
napoletana e lombarda, che unite
colle altre già condotte dal <i>duca di Feria</i>
e reclutate formavano un'armata di circa
venti mila combattenti. Passarono il re
e il cardinale all'assedio di Norlinga, nelle
cui vicinanze nel dì 6 di settembre seguì
un formidabil fatto d'armi fra essi e la
armata svezzese, colla total rovina degli
ultimi, e con singolar onore della cavalleria
napoletana. Questa insigne vittoria
diede un gran crollo alla superbia degli
Svezzesi, ed agevolò altre conquiste al
re Ferdinando, quantunque restassero
molto deboli le sue forze, per aver voluto
l'infante cardinale passare in Fiandra.
Il di più di quelle continuate guerre, delle
quali seppe ben profittare la Francia coll'impadronirsi
della Lorena e dichiararsi
fautrice dei protestanti, non l'aspetti
da me il lettore. Furono in questi tempi
dalla politica spagnuola guadagnati il <i>cardinale
Maurizio</i> e il <i>principe Tommaso</i>,
fratelli del duca di Savoia <i>Vittorio Amedeo</i>,
con avere il primo in Roma rinunziata
la protezione della Francia, e l'altro
con portarsi all'improvviso in Fiandra a
militare in favore del re Cattolico, dove
si segnalò con varie azioni militari, benchè
taluno scriva che egli seco portasse
la sfortuna all'armi spagnuole. Aveva
egli prima inviata a Milano la moglie coi
figli per ostaggi. Fu creduto da' Franzesi
che tali passi non fossero stati fatti senza
saputa e segreto consenso del duca; ma
questi tardò poco a far costare la verità
<span class="pagenum" id="Page_1068">[1068]</span>
con levare al principe Tommaso il governo
della Savoia, e sequestrare tutte
le rendite sue in Piemonte. Ingelositi
nondimeno i Franzesi, ingrossarono in
Pinerolo e Casale i lor presidii. A <i>Francesco
I duca</i> di Modena nacque nel febbraio
dell'anno presente un figlio, che
fu poi col nome di <i>Alfonso IV</i> suo successore
nel ducato. Erano insorti in Roma
de' mali umori, trovandosi non pochi
mal soddisfatti, parte dello stesso <i>papa
Urbano</i>, e parte dell'imperioso governo
de' suoi nipoti Barberini. Servì questo di
motivo al pontefice per rinovar con rigore
i decreti del concilio di Trento e
dei susseguenti pontefici, che obbligavano
i vescovi ed anche i cardinali alla residenza
nelle loro chiese. Dovettero perciò
alcuni porporati e parecchi prelati abbandonar
le delizie e grandezze romane,
con ritirarsi ai lor vescovati, cioè ad esercitare
il vero loro mestiere. Cacciato
da' suoi Stati il duca di Lorena <i>Niccolò
Francesco</i> per la prepotenza de' Franzesi,
e segretamente fuggito, venne colla
moglie a ricoverarsi in Firenze, accolto
favorevolmente dal <i>gran duca Ferdinando
II</i> suo parente.
</p>

<hr />
</div>

<div class="chapter">
<h2 class="hidden" id="MDCXXXV">MDCXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXV</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Urbano VIII</span> papa 13.</td>
  </tr>
  <tr>
    <td><span class="smcap">Ferdinando II</span> imperadore 17.</td>
  </tr>
</table>

<p>
Più lunga durata non potè fare la
pace in Italia. Con occhio bieco si andavano
da gran tempo guatando i due primi
ministri, anzi gli arbitri delle due corti
di Francia e Spagna, cioè il <i>cardinale
di Richelieu</i> e l'<i>Olivares</i>, ossia il conte
duca. La testa del primo a più doppii
superava quella dell'altro; e laddove lo
Olivares parea nato per rovinare la monarchia
di Spagna, il Richelieu, all'incontro,
sembrava dato alla monarchia franzese
per accrescerla sempre più di riputazione
e di Stati. Pieno di questa idea il
poco scrupoloso cardinale, tutto il giorno
tesseva imbrogli per tutte le corti, senza
far caso della religione, delle parentele e
<span class="pagenum" id="Page_1069">[1069]</span>
di ogni altro vincolo della umana società,
per abbassar le due potenze austriache,
ed esaltar la franzese. A tanti movimenti
dei protestanti contra dell'imperadore
aveva egli principalmente data la
spinta, e mantenuto il fomento. Le leghe
col maneggio suo fatte dal re <i>Lodovico
XII</i>I coi principi della Germania e
colla Svezia contro l'imperadore, si leggono
stampate. Nel precedente anno una
parimente ne avea stipulata cogli Olandesi
contro la Spagna, obbligandosi di
pagar loro annualmente due milioni e
trecento mila lire. Nell'anno presente
poi a dì 8 di febbraio un'altra ne conchiuse
con essi Olandesi difensiva ed offensiva,
con disegnar fra loro lo spartimento
delle provincie cattoliche dei Paesi
Bassi, che si meditava di conquistare.
Un'altra ne fece nel dì 27 di ottobre coi
protestanti di Germania, per mantener
guerra contro di esso imperadore, promettendo
loro annualmente quattro milioni
di lire. Si presentarono alla corte
di Francia motivi veri o palliati di dichiarar
la guerra in Fiandra al re di
Spagna sul principio di maggio. Per
occupar poi gli Spagnuoli in più parti,
spedì il cardinale nella Valtellina il
<i>duca di Roano</i>. Questi con sei reggimenti
di fanteria franzese e due di Svizzeri,
e alquanti squadroni di cavalleria,
senza far complimenti, nè chiedere licenza,
improvvisamente dall'Alsazia sul
fine d'aprile pel paese de' Grigioni calò
in quella valle, e andò a postarsi a Chiavenna
e Riva: tutto ciò per impedire che
dalla Germania non potessero passare
soccorsi al Milanese; nel qual tempo
vendeva ai Grigioni e ai Valtellini quante
speranze volevano l'una all'altra contrarie.
Era governator di Milano il <i>cardinale
Egidio Albornoz</i>, che colto da questa
improvvisata non perdè già il coraggio,
e si diede col maggior calore a guernire
i confini, e a sollecitar dalla Spagna,
da Napoli e dal gran duca di Toscana
soccorsi.
</p>

<p>
Dalla parte ancora del Piemonte determinarono
<span class="pagenum" id="Page_1070">[1070]</span>
i Franzesi di muovere guerra
agli Spagnuoli, e fecero proporre una
lega ai principi d'Italia contra dei medesimi.
Non vi fu che <i>Odoardo Farnese</i> duca
di Parma, il quale vi saltasse dentro a
pie' pari; nè cercava egli altro, perchè
mal soddisfatto dei ministri spagnuoli, per
lo più poco discreti vicini. Era principe
pieno di spiriti guerrieri, che nondimeno
più si consigliava col proprio coraggio
che colle sue forze. Portato dal desiderio
della vendetta, si diede egli tosto a far
gente, e ricevette alla sfilata alquanti
Franzesi in Piacenza. Anche il <i>duca di
Mantova Carlo</i> concorse in questa lega col
nome, giacchè colle forze non potea. Ma
quel che più importava al Richelieu, era
di trarre in essa lega il duca di Savoia
<i>Vittorio Amedeo</i>. Gli fece proporre la conquista
dello Stato di Milano da partirsi
fra loro. E perchè non tornava il conto
al duca di vedersi tra le forbici dei Franzesi,
fu a lui esibito lo Stato di Milano,
colla rinunzia della Savoia alla Francia.
Nè all'uno nè all'altro progetto inclinava
Vittorio Amedeo, ma dicono che gli
fu fatta violenza col negargli la neutralità;
laonde nel dì 11 di luglio gli convenne
imbarcarsi, e contrasse lega col re
Cristianissimo con patti di molto vantaggio,
facili a scriversi in un pezzo di carta,
ma difficili poi all'esecuzione. Se veramente
suo malgrado oppure di buon
cuore convenisse il duca di Savoia in tale
accordo, lascerò ch'altri lo decida. Ben
so che generale dell'armi franzesi e collegate
in Italia fu dichiarato esso duca;
e il <i>maresciallo di Crequì</i> entrato in Italia
con otto mila fanti e due mila cavalli, sul
fine di agosto cominciò le ostilità contro
lo Stato di Milano, ed imprese l'assedio
di Valenza contro il volere del duca di
Savoia, che proponeva Novara, e del duca
di Parma, che desiderava Cremona. Di
queste sconcordanze abbondano le leghe.
Comparve colà il duca di Parma con cinque
mila fanti e mille cavalli; ma non già
il duca di Savoia, che lentamente procedeva
nei suoi movimenti. Malamente cominciato
<span class="pagenum" id="Page_1071">[1071]</span>
e peggio proseguito fu quell'assedio,
perchè si lasciò tempo ed agio agli
Spagnuoli d'introdurvi gran rinforzo di
gente e di munizioni. La diffidenza entrò
tosto fra i collegati. Il Farnese mostrava
di credere guadagnato il Crequì dagli
Spagnuoli, e che perciò avesse lasciato
entrare soccorsi nella piazza; e il Crequì
facea querele al Farnese per avergli condotto
o soldati inesperti, o gente che, allettata
dalle doble spagnuole, disertava a
furia. Finalmente nel dì 13 di ottobre arrivò
colle sue truppe il duca di Savoia,
ma si alloggiò a San Salvatore, sette miglia
lungi dal campo Franzese; e visitato
l'assedio, non potè esentarsi dal tacciare
delicatamente la vanità del Crequì, che si
era messo a quell'impresa senza ponderarne
le imminenti brutte conseguenze.
Fra lui e il Crequì, erano insorte gare e
terribili diffidenze, e i franzesi sparlavano
forte del duca, come se egli macchinasse
tradimenti. In somma nel dì 15 del mese
suddetto, essendo stato di nuovo rinforzato
dagli Spagnuoli il presidio di
Valenza, fu forzato il Crequì a levare
vergognosamente l'assedio, con lasciar
ivi il cannone, e ritirarsi a precipizio: il
che sommamente increbbe alla corte di
Francia.
</p>

<p>
Ma più ne restò malcontento il duca
di Parma, per essere rimasto sguernito
ed esposto alla vendetta degli Spagnuoli
il suo Stato; laonde si affrettò per tornarsene
a Piacenza colle sue truppe. Poche
erano queste, e si prevedeva che il passaggio
sarebbe ad esso Stato contrastato
da don Diego di Gusman marchese di Leganes,
nuovo governatore di Milano, tornato
dalla Germania. Laonde il duca di
Savoia gli diede per iscortarlo il <i>marchese
Guido Villa</i> Ferrarese, generale della sua
cavalleria, che con mille e ducento cavalli
arrivato alla Scrivia, trovò gli Spagnuoli
preparati per vietargli il passo. Ma egli
colla spada alla mano si fece largo, e verso
le feste di Natale arrivò salvo a San
Giovanni sul Piacentino. Per ristorar poscia
queste milizie, e risparmiare l'aggravio
<span class="pagenum" id="Page_1072">[1072]</span>
agli Stati del duca di Parma, trovò
questo generale il comodo ripiego di venire
ad acquartierarsi a Castelnuovo del
Reggiano, senza mettersi pensiero delle
doglianze di <i>Francesco I duca</i> di Modena,
che in questi imbrogli aveva ricusato di
far lega coi Franzesi, nè si era dichiarato
per gli Spagnuoli. Meglio passarono nella
Valtellina gli affari dei Franzesi, perchè,
quantunque scarsi di numero, aveano alla
testa il <i>duca di Roano</i>, grande ugonotto
e gran capitano. Per tacere altri precedenti
fatti, avevano concertato insieme
Tedeschi e Spagnuoli di ricuperar quella
provincia dalle mani dei Franzesi. Il barone
di Fernamonte dalla banda del Tirolo
con più di quattro mila fanti e quattrocento
cavalli, e il conte Giovanni Serbellone
dalla parte di Como, doveano
nello stesso tempo farvi un'irruzione.
Ora nel mese appunto di novembre calò
il Fernamonte, e prese il contado di Bormio;
ma il Roano, per nulla trattenuto
dalla superiorità delle truppe nemiche,
andò ad assalirlo, e gli diede una solenne
sconfitta. Di così sinistro avvenimento,
siccome vogliono alcuni, non era informato
il Serbellone, quando addosso anche
a lui repentinamente arrivò il Roano,
che il mise in rotta, e fece acquisto di tutto
il suo ricco bagaglio e della cassa di
guerra: il che rasserenò nella corte del
re Cristianissimo il torbido cagionato dallo
sconsigliato assedio di Valenza. Fecero
anche nell'anno presente un tentativo gli
Spagnuoli contro la Francia con allestire
una flotta di trentacinque galee e di alquanti
grossi vascelli, e di altre vele minori,
che dirizzò le prore verso il mare
di Provenza. Ebbe questa a combattere
con un furioso temporale, che cacciò a
fondo sette di quelle galee con tutta la
gente, e disperse e conquassò il resto con
aver dovuto gittar in mare artiglierie e
cavalli.
</p>

<p>
Le cure del romano pontefice <i>Urbano
VIII</i> in questi tempi erano quelle che
si convenivano al sacro suo grado, cioè
di procurar la pace fra i principi cristiani.
<span class="pagenum" id="Page_1073">[1073]</span>
A questo fine spedì egli a Parigi con titolo
di nunzio straordinario <i>Giulio Mazzarino</i>,
nato di padre palermitano nel
1602 in Piscina d'Abbruzzo, ingegno dei
più fini che si abbia mai prodotto la terra,
e che potea stare a fronte del finissimo
<i>cardinale di Richelieu</i>. Era egli ben conosciuto
ed assai stimato da esso cardinale,
forse anche fu da lui sostenuto, e con
segreti uffizii presso il papa promosso,
dacchè gli Spagnuoli per la perdita di
Casale erano divenuti suoi giurati nemici,
e tardarono poco a far calde istanze al
pontefice per farlo richiamar di Francia,
dipingendolo per uomo venduto al Richelieu;
e in ciò non s'ingannavano. Gran
corte faceva il Mazzarino al cardinale, e
quelle due nobilissime volpi bene spesso
stavano soli testa a testa per lo spazio di
quattro ed anche più ore, grandi affari
masticando fra loro, per far non già la
pace desiderata dal papa, ma guerra per
tutta la cristianità. Credeva la gente che
il Mazzarino si fermasse in Francia per
servigio del solo papa, ed egli nello stesso
tempo serviva come di ministro al Richelieu,
al quale riuscì di tener saldo in
Francia per due anni questo sì utile strumento.
Gravissime ancora furono le querele
fatte al papa dall'ambasciatore di
Spagna contra di <i>Odoardo duca</i> di Parma,
per aver osato di prendere l'armi contro
la corona di Spagna, senza permissione
del pontefice suo sovrano, e spronavano
la santità sua a dichiararlo decaduto dal
feudo, e ad investirne il suo nipote <i>don
Taddeo</i>, promettendogli la potente loro
assistenza. Ma papa Urbano che non voleva
liti colla Francia, altro non fece, per
quetar il rumore degli Spagnuoli, che di
inviare al duca il vicelegato di Bologna
per intimargli di desistere dall'armi, e
per minacciarlo se non ubbidiva. Si fecero
ben sentire per questo i Franzesi, e
il papa non passò più oltre. Bollivano
intanto dissensioni fra la corte pontifizia
e la repubblica veneta a cagion de' confini
del ferrarese, e per altre brighe.
Mentre i ministri di Francia erano dietro
<span class="pagenum" id="Page_1074">[1074]</span>
a maneggiar l'aggiustamento, per consiglio
del Contelori fece il santo Padre
mutare nella sala regia del Vaticano un
elogio de' Veneti per la pace seguita in
Venezia fra <i>papa Alessandro III</i> e <i>Federico
I imperadore</i>. Se ne chiamò tanto offeso
il senato veneto, che interruppe ogni
pubblico commercio con quella corte,
senza che la sua saviezza passasse a più
sonori risentimenti.
</p>

<hr />
</div>

<div class="chapter">
<h2 class="hidden" id="MDCXXXVI">MDCXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXVI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Urbano VIII</span> papa 14.</td>
  </tr>
  <tr>
    <td><span class="smcap">Ferdinando II</span> imperad. 18.</td>
  </tr>
</table>

<p>
Dopo avere il <i>duca di Parma Odoardo</i>
avuto il coraggio di cimentarsi colla
potenza spagnuola, fondato sulle lusinghiere
promesse della Francia che sa valersi
sovente de' minori, non già per loro
vantaggio, ma per farli servire al
proprio; si vide ridotto in gravi affanni
pel timore di provar in breve gli effetti
dell'ira e vendetta di chi certo l'avea
giurata contro di lui. Sul fine dunque di
gennaio si portò per le poste a Parigi ad
implorar poderosi aiuti per la propria
difesa. Di onori e di carezze n'ebbe quanto
mai potea desiderare; di magnifiche
promesse fece ancora una copiosa raccolta;
ma queste poi nei fatti si ridussero
a poco. Circa la metà di marzo se ne tornò
egli accompagnato da molti nobili
franzesi, ma non già da verun reggimento
o squadrone, in Piemonte, con trovare
invasi i suoi Stati da <i>Francesco I duca</i> di
Modena. Allorchè il <i>marchese Villa</i> sul
fine del precedente anno, o sul principio
del presente, occupò Castelnuovo del
Reggiano, e vi fece piazza d'armi, non
contento di ciò, volle anche rallegrar le
sue truppe, con permettere loro di bottinar
sull'altre ville di quelle contrade, valendosi
di quegli empii privilegii che la
forza pretende sulla ragione. Il duca di
Modena fin qui aveva atteso a mantener
la quiete nel suo paese, immaginando di
non dovere ricevere insulti dalla parte
del <i>duca di Savoia</i> suo cugino, nè da quella
<span class="pagenum" id="Page_1075">[1075]</span>
del <i>duca di Parma</i> suo cognato. Ora
commosso dalla insolenza del Villa, raunò
tosto cinque mila fanti e mille cavalli,
ed ottenne dai Veneziani il <i>principe Luigi
d'Este</i> suo zio e lor generale, affinchè
venisse al comando delle sue milizie.
Scrisse ancora per aiuto al <i>marchese di
Leganes</i> governator di Milano, che sollecitamente
mise in marcia due mila fanti
ed ottocento cavalli, con ordine di passare
il Po ed entrare nel Parmigiano. Sul
principio dunque di febbraio s'inviò il
duca di Modena colle sue genti ad unirsi
cogli Spagnuoli, e giacchè il marchese
Villa s'era condotto di là dall'Enza per
contrastarne il passo, gli riuscì di valicar
quel fiume, e d'inseguire i Savoiardi e
Parmigiani, che si ritiravano verso Parma.
A San Lazzaro si venne alle mani, e
restarono sbaragliate quante schiere nemiche
s'incontrarono lente nel cammino.
Ma il Villa, accorso col meglio dei suoi
al conflitto, sì bravamente rimise in buono
stato la battaglia, che furono con loro
danno obbligati Spagnuoli e Modenesi a
tornarsene indietro. Nello stesso tempo
spinse il Leganes quattro mila fanti e secento
cavalli ai danni del Piacentino, dove
colla forza fu occupato Castel San Giovanni,
ed esercitato l'estremo della barbarie
col fuoco e coi saccheggi in quelle
parti; e però fu chiamato colà in aiuto il
marchese Villa. Allora il duca di Modena
con dodici mila fanti, mille cavalli e quattro
compagnie di corazze, e con tutta la
nobiltà del suo dominio, da più parti assalì
lo stato di Parma, s'impadronì di
Rossenna e Colorno, luoghi forti, e di altre
terre, mettendo a sacco tutto il paese,
con obbligare i nemici a ritirarsi sotto il
cannone di Parma: città, che si aspettava
un assedio, siccome anche Piacenza dal
lato degli Spagnuoli. Era per crescere questo
incendio; ma il pontefice <i>Urbano VIII</i>,
con inviare al duca di Modena <i>monsignor
Mellini</i> vescovo d'Imola, e il <i>gran
duca Ferdinando</i>, tanto si adoperarono
che lo indussero ad una tregua, e susseguentemente
alla pace col duca suo cognato.
<span class="pagenum" id="Page_1076">[1076]</span>
Anche la valle di Taro fu in questi
tempi da Vincenzo Imperiali tutta messa
a sacco, di modo che il <i>duca Odoardo</i>,
costretto a passare incognito pel Genovesato,
se volle ritornare a casa, vi trovò
desolati tutti i suoi Stati, colla perdita
anche di alcune terre. Questo fu l'unico
guadagno che gli recò la lega con Francia
e Savoia, da lui intrapresa fuor di proposito.
</p>

<p>
Svegliatisi per li danni del Parmigiano
e Piacentino il duca <i>Vittorio Amedeo</i>
e il <i>maresciallo di Crequì</i> con tutte
le lor forze sul fine di febbraio, a motivo
di una diversione, entrarono nel Milanese,
con prendervi alcune terre, e minacciar
Vigevano: il che fece uscire in
campagna anche il Leganes. Dopo una
svantaggiosa scaramuccia furono forzati
i collegati a ritirarsi di là dalla Sesia.
Ma questi, dopo aver fatto concerto col
<i>duca di Roano</i>, che nel medesimo tempo
egli dalla Valtellina assalisse lo Stato di
Milano, mentre essi farebbono un'altra
maggiore invasione verso il Pavese e
Novarese, ripigliarono nel mese di giugno
le azioni militari. Altro non fece il
Roano che penetrare in Valsasina, e
commetter ivi quanti saccheggi potè, con
tornar poscia ai primieri suoi posti, dacchè
seppe che il principe Borso d'Este
con due mila e cinquecento Alemanni
veniva per opporsi ai suoi tentativi. Ora
il duca di Savoia e il maresciallo di Crequì
nel mese di giugno, entrati nel territorio
di Novara, s'impadronirono di
varie terre, e massimamente di Fontaneto,
luogo forte, dove lasciò la vita il
<i>maresciallo di Toiras</i>. Trovate poi sguernite
le rive del Ticino, arditamente lo
passarono, nè furono pigri a guastar le
fabbriche, per le quali si conduce a Milano
il canale appellato il Naviglio: cosa
che mise in somma costernazione la stessa
città di Milano. Avrebbe appunto voluto
il Crequì marciare a dirittura verso
quella città; ma il saggio duca di Savoia
ricusò di concorrere alla bestialità di
quella risoluzione, perchè non aveano
<span class="pagenum" id="Page_1077">[1077]</span>
forze per sì grande impresa. Ora per
cacciare i collegati di là, o per impedir
loro maggiori progressi, coll'esercito suo
comparve colà il marchese di Leganes,
e lì trovò ben trincierati a Tornavento,
luogo ignobile, che acquistò poi fama
nelle storie. Benchè non avesse egli peranche
fatta la massa di tutte le sue soldatesche,
pure, non ostante il contrario
parere de' suoi uffiziali, nel dì 23 di giugno
(altri dicono nel dì 22) in ordine
di battaglia andò all'assalto delle trincee
de' Franzesi, e per rompere il loro ponte
sul Ticino. Si combattè per più ore con
gran valore e mortalità da ambe le parti;
e già agli Spagnuoli era riuscito di
superare alcuni posti, benchè colla morte
di Gherardo Gambacorta Napoletano, capitano
di gran credito, quando arrivò
con nuovi rinforzi il duca di Savoia, che
li ridusse di vincitori, quali pareano, ad
essere come vinti. La notte fece fine al
conflitto, e in essa si ritirarono gli Spagnuoli
a Biagrasso. Non si figuri alcuno
di saper mai il netto delle battaglie, spezialmente
quando non succeda la totale
sconfitta dell'una parte, studiandosi sempre
i vincitori di accrescere la vittoria,
e i vinti di scemare la perdita. La verità
si è, che restò il campo di battaglia ai
Franzesi e Savoiardi; ma altresì è certo
ch'essi da lì a pochi giorni, dopo aver
conosciuto qual fosse il valore degli Spagnuoli
e Napoletani, dianzi da lor creduti
figli della paura, si ritirarono di là
dal Ticino, laonde furono appresso ricuperati
quei luoghi dagli Spagnuoli, e
rimesso il Naviglio nell'essere di prima
con somma consolazione della città di
Milano. Attribuirono i collegati questa
loro ritirata alla troppa copia de' tafani,
che recavano gran travaglio spezialmente
a' cavalli, e alla necessità di sloggiar da
un sito, dove il puzzor de' cadaveri potea
far peggio che una seconda battaglia.
</p>

<p>
Mentre cotali bravure si faceano
verso il Ticino, tornato a Parma il duca
Odoardo, e pien di rabbia per li danni
sofferti, prevalendosi della lontananza
<span class="pagenum" id="Page_1078">[1078]</span>
dell'armi spagnuole, unì ad un corpo
di tre mila Franzesi i suoi soldati di fortuna
e miliziotti, e con essi entrò nel
Cremonese e Lodigiano, sfogando la sua
vendetta sopra le sostanze degl'innocenti
contadini. Se n'ebbe presto a pentire,
perchè il Leganes sbrigato dall'impaccio
de' Franzesi, nel dì 15 di agosto
spedì sul Piacentino don Martino d'Aragona
con alcune migliaia di fanti e cavalli;
nel qual tempo anche il <i>cardinale
Trivulzio</i> con altre milizie, dopo aver
fatte ritirar le genti del Farnese dal Lodigiano
e Cremonese, assalì il Piacentino
di là da Po, e penetrò poi anche nello
Stato Pallavicino, impossessandosi di
Borgo San Donnino, e commettendo
ogni sorta di ostilità. Si trovò allora Odoardo
in incredibili angustie; speranze
non v'erano che potessero transitar soccorsi
del duca di Savoia e del Crequì;
la flotta franzese, che dovea sbarcare
alla Specia cinque mila soldati, non si
vedea mai comparire, e andava a sacco
tutto il paese del Farnese. Inoltre già si
trovava alla vigilia d'un assedio la città di
Piacenza, tutta attorniata dagli Spagnuoli,
salutata anche da più tiri di cannone;
ed una isola del Po in faccia a quella città
occupata dall'armi nemiche si metteva
in fortificazione. A questo spettacolo dell'imminente
rovina d'esso duca commossi
<i>papa Urbano</i>, colla spedizione del
conte Ambrosio Carpegna, e il gran duca
di Toscana di lui cognato con quella di
Domenico Pandolfini, s'indussero per
rimetterlo in grazia del governator di
Milano, e liberarlo dal totale eccidio.
Trovarono questi ministri tutta la buona
disposizione nel marchese di Leganes, e
all'incontro, non senza lor maraviglia,
una grande, non so se vera o finta ostinazione
nello sconsigliato duca. Contuttociò
tanto perorarono le lagrime della
<i>duchessa Margherita de Medici</i> sua consorte
e quelle degl'infelici suoi popoli,
colla giunta ancora della continua deserzione
de' pochi suoi Franzesi, che
finalmente sul principio dell'anno seguente
<span class="pagenum" id="Page_1079">[1079]</span>
si diede per vinto, ed acconsentì
ai consigli de' mediatori. Fu conchiusa la
pace con rinunziar egli alla lega della
Francia, e con lasciare Sabionetta alla
cura degli Spagnuoli, i quali dai di lui
Stati ritirarono l'armi, lasciandovi dappertutto
segni lagrimevoli della lor nemicizia.
I Franzesi, che si trovavano di
presidio in Piacenza, e nulla mai seppero
di quel negoziato, sotto pretesto di una
rassegna, burlati rimasero fuori della
città; e veggendo il cannone rivolto contra
di loro, non fecero resistenza alcuna.
Vennero dipoi con belle parole congedati.
Fecesi gran rumore per questa
risoluzione del Farnese in Parigi, e fu
anche arrestato il conte Fabio Scotti suo
inviato; ma, fatte esporre dal duca le
giustificazioni, restò approvata la di lui
condotta, ed egli continuò ad essere di
cuor franzese.
</p>

<p>
L'avere in mezzo a queste turbolenze
<i>Francesco I d'Este duca</i> di Modena
saputo cattivarsi la grazia del <i>re Cattolico</i>,
agevolò a lui l'acquisto del principato
di Correggio, che in occasione della
guerra di Mantova fu tolto dagli imperiali
a <i>don Siro</i> per alcuni suoi delitti, e
ceduto poscia agli Spagnuoli pel prezzo
di ducento trenta mila fiorini d'oro. Ne
fu posto il duca in possesso, coll'obbligo
di rimborsare la corona di Spagna di
quella somma, qualora don Siro non
avesse redento esso feudo con pari pagamento
in un tempo prefisso. Sempre si
trovò impotente il Correggiasco a soddisfare;
e però col tempo fu la casa d'Este
investita di quello Stato, e rimasero quetate
con un accordo le pretensioni della
casa di Correggio, estinta in fine a' giorni
nostri. Non cessava in questi tempi il
pontefice <i>Urbano VIII</i>, secondo il suo paterno
affetto, di muovere quante ruote
poteva per indurre alla pace le corone
cattoliche; ed essendo riuscito a' suoi
maneggi di far deputare la città di Colonia
per luogo di un congresso, spedì a
quella volta il <i>cardinale Marzio Ginetti</i>
con titolo di legato a latere. Le infermità
<span class="pagenum" id="Page_1080">[1080]</span>
intanto cominciavano a far dubitare
della vita del buon <i>imperadore Ferdinando
II</i>. Laonde passò egli alla dieta
di Ratisbona per trattar ivi dell'elezione
in re de' Romani di <i>Ferdinando III</i> suo
figlio re d'Ungheria e Boemia, che già
gran credito s'era acquistato nel maneggio
dell'armi. Concorsero in fine nei di
lui desiderii i voti degli elettori; e però
nel dì 22 di dicembre seguì l'elezion di
esso principe con gran festa e giubilo di
chiunque amava l'augusta casa d'Austria;
ma con disapprovazione non lieve
di chi nudriva affetti diversi. Nè si dee
tacere che, passata in quest'anno la flotta
spagnuola nei mari di Provenza, s'impadronì
dell'isole di Jeres, cioè di Santo
Onorato e di Santa Margherita, dove tosto
si applicò a fabbricar ivi dei forti,
che misero in grande apprensione la vicina
Provenza e le coste di Nizza. Vi ha chi
riferisce un tal fatto all'anno seguente.
</p>

<hr />
</div>

<div class="chapter">
<h2 class="hidden" id="MDCXXXVII">MDCXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXVII</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Urbano VIII</span> papa 15.</td>
  </tr>
  <tr>
    <td><span class="smcap">Ferdinando III</span> imperadore 1.</td>
  </tr>
</table>

<p>
Diede fine al suo vivere nel dì 44
di febbraio dell'anno presente l'<i>imperadore
Ferdinando II</i> in età di cinquantanove
anni: principe che nella pietà e clemenza
non ebbe pari, sommamente geloso
e benemerito della religion cattolica,
e fin prodigo verso i religiosi; non mai
gonfio per le vittorie, che per un pezzo lo
accompagnarono; non mai alterato per li
sinistri avvenimenti che il seguitarono
fino alla morte. La felicità delle sue armi
nei primi anni del suo governo sì tirò dietro
l'invidia di molti. La guerra da lui
poscia intrapresa per Mantova gli concitò
contro l'odio e la nemicizia di assai
più gente, di maniera che si vide poi traballare
la corona in capo; e se la battaglia
di Lutzen nol liberava dal re sveco,
restava all'ultimo crollo esposto il suo
trono. Fra i suoi difetti si contò una virtù
tendente all'eccesso, cioè la troppa
bontà, per cui non si dispensavano i gastighi
<span class="pagenum" id="Page_1081">[1081]</span>
a chi n'era degno, e si lasciava all'interesse
privato la briglia, dal quale si
negligentava o tradiva il pubblico: disgrazia
continuata nelle due auguste case di
Austria fin quasi agli ultimi tempi nostri.
A lui succedette <i>Ferdinando III</i> suo figlio,
già re dei Romani, in età di ventotto anni,
essendogli stata conferita da lì a non molto
la dignità imperiale. Contuttochè le di
lui imprese di guerra il facessero credere
ad alcuni poco amator della pace, pure
dai più saggi tenuto fu per diverso di genio
l'animo suo. In Italia con poche azioni
di rilievo proseguì la guerra tra i Franzesi
e Spagnuoli. Primieramente nel mese
di marzo mutarono faccia gli affari della
Valtellina. S'era ivi annidato il <i>duca di
Roano</i>, e in suo potere teneva i forti di
quelle parti, dando con ciò continua apprensione
ai confini di Como, ed obbligando
il governator di Milano a mantener
ivi buona guardia. Cominciarono ad impazientarsene
i Grigioni, allettati fin qui
da esso duca colla speranza di ricuperar
l'antico dominio di quella provincia; e
finalmente, insospettiti che la Francia meditasse
di fissar ivi le radici per sempre,
fecero perciò dello strepito e vive doglianze
con lui. Li quietò il Roano con una
convenzione, per cui si sosteneva nella
Valtellina l'esercizio della religione cattolica,
e si restituiva ai Grigioni quello
della giustizia. Perchè poi la corte di
Francia non approvò alcuni capitoli, e
non mandò danari per le paghe dovute ad
essi Grigioni, costoro si volsero al governator
di Milano e alla reggenza d'Inspruch,
dove trovarono buon accordo, e si conchiuse
di muovere unitamente l'armi
per iscacciar di colà i Franzesi. Tra perchè
il Roano era stato infermo, ed aveano
le di lui promesse e lusinghe perduto il
credito, non gli fu possibile di dissipar il
temporale; di maniera che, assalito dai
Grigioni, Spagnuoli ed Austriaci nello
stesso tempo, si trovò obbligato a rendere
le fortezze e a ritirarsi colle sue genti.
Così tornarono i Valtellini cattolici a
provare il disgustoso governo dei Grigioni
<span class="pagenum" id="Page_1082">[1082]</span>
eretici, salva ivi sempre restando la religione
cattolica. Stabilissi nondimeno che
chiunque si tenesse aggravato dalle sentenze
dei magistrati grigioni, potesse ricorrere
a due persone, che sarebbono deputate
l'una dal governator di Milano,
l'altra dalle leghe d'essi Grigioni.
</p>

<p>
Sbrigato da questo affare il <i>marchese
di Leganes</i>, giacchè avea all'ordine diciotto
mila fanti e quasi cinque mila cavalli
a cagion dei rinforzi a lui giunti dalla
Spagna e Germania e da Napoli, pensò
ad altre imprese. Occupò egli nelle Langhe
la terra e rocca di Ponzone, Nizza
della Paglia nel Monferrato, ed Agliano
nel territorio d'Asti. Ritornò intanto di
Francia il <i>maresciallo di Crequì</i>, ed unite
che ebbe le sue forze con quelle del duca
di Savoia, uscì in campagna: con che terminarono
i progressi dell'armi spagnuole.
Anzi riuscì al <i>marchese Villa</i> generale
di Savoia nel dì 8 di settembre di mettere
in isconfitta a Mombaldone quattro mila
Spagnuoli condotti da don Martino di
Aragona: il che recò gloria e piacere al
<i>duca Vittorio Amedeo</i>. Ma poco durò l'allegrezza
di questo principe, perchè, caduto
infermo in Vercelli, nel dì 7 di ottobre
con somma intrepidezza d'animo chiuse
gli occhi alla presente vita in età di cinquanta
anni, e lasciò una gran disputa ai
temerarii giudizii del volgo, che il sospettò
tolto dal mondo col veleno. Era egli
col conte di Verrua suo più confidente
ministro, e col marchese Guido Villa valoroso
condottiere delle sue armi, stato
accollo ad un convito dal Crequì nel dì 26
di settembre. Poco dopo furono tutti e
tre assaliti da un malore, per cui il duca
e il conte furono tratti al sepolcro; ma ne
campò il marchese, perchè uomo di robusta
complessione, restando sano dopo
quattro soli giorni di malattia. Gran dissensione
era sempre stata in addietro fra
il duca e il Crequ', e in gran diffidenza
si trovava il duca alla corte di Parigi.
Tali circostanze fecero nascere e fomentarono
le dicerie degli oziosi; ma, oltre
all'essere in buon concetto i Franzesi di
<span class="pagenum" id="Page_1083">[1083]</span>
non valersi di sì empii mezzi per far delle
vendette, il corso della malattia del
duca <i>Vittorio Amedeo</i> procedè sempre con
sintomi naturali; e sparato poi il suo cadavero,
non vi si trovò indizio di alcun
detestabile tradimento. Non vi ha scrittore
che non esalti le rare doti e virtù di
questo principe, in cui era passata col sangue
non già l'affabilità e il tratto obbligante,
ma bensì l'inarrivabile intelligenza
e sagacità del <i>duca Carlo Emmanuele</i> suo
padre, temperata nondimeno da più moderati
pensieri e desiderii, essendosi creduto
effetto della singolar sua saviezza
l'essersi attaccato ai Franzesi, perchè non
potea di meno, ma con regolare in tal
guisa le cose, che non ne restassero atterrati
gli Spagnuoli, dei quali potea abbisognare
contro le violenze dei medesimi
Franzesi. Non è a me permesso di maggiormente
stendermi nel di lui elogio.
Riuscì l'inopportuna sua morte in mezzo
a tanti turbini di guerra un colpo funestissimo
alla reale sua casa e a tutti i sudditi
suoi. Imperciocchè restarono di lui
due figli maschi, cioè <i>Francesco Giacinto</i>
nato nel settembre del 1632, e <i>Carlo Emmanuele
</i>nato nel giugno del 1634, oltre
a due principesse, cioè <i>Luigia Maria</i> e <i>Margherita
Violante</i>. Erano tutti in età pupillare;
ed essendo succeduto nel ducato il
primo dei maschi, prese la tutela di tutta
quella tenera prole la vedova <i>duchessa
Cristina</i>, sorella del regnante allora <i>Lodovico
XIII</i> re di Francia.
</p>

<p>
Trovossi questa saggia principessa
ben presto in un pericoloso labirinto,
per avere nemici fieri gli Spagnuoli, amici
poco fedeli i Franzesi. E ad accrescere
le angustie sue da lì a poco scoppiarono
le pretensioni dei fratelli del defunto duca,
cioè del <i>cardinale Maurizio</i> e del <i>principe
Tommaso</i>. Mossi amendue questi principi
dalla politica spagnuola, e insieme
dalla propria ambizione, intendevano di
venire in Piemonte collo spezioso titolo
di assistere alla duchessa in tempi sì turbolenti
per l'indennità dei nipoti; e le
cominciarono a persuadere che si guardasse
<span class="pagenum" id="Page_1084">[1084]</span>
da' Franzesi, ne' quali più potea
l'interesse proprio che la regia parentela.
Ma perciocchè ambedue seguitavano il
partito austriaco, il cardinale in Roma e
il principe Tommaso in Fiandra, si mostrò
risoluta la duchessa di non volerli
in Piemonte; e intanto si raccomandava
alla corte di Francia, perchè si venisse
ad un armistizio, affine di levarsi di dosso
la guerra troppo minacciante i suoi
Stati. Ma il <i>cardinale di Richelieu</i>, che riguardava
per molto utile alle sue idee la
continuazion di questo incendio in Italia,
altro non rispondeva che belle promesse
e sparate della regal potente protezione
per gl'interessi della duchessa e de' suoi
figli. Per quanto poi fu detto, appena
cessò di vivere il duca Vittorio Amedeo,
che saltò in capo all'Emery, ambasciatore
di Francia in Piemonte, di sorprendere
non solamente Vercelli, ma anche
la stessa duchessa co' principini, a titolo
di assicurarsi della casa di Savoia e di
quello Stato, sperando che cotale ingiuriosa
violenza potesse essere non disapprovata,
anzi gradita, dal ministero, di
Francia. Ma scopertasi la mena (se pur
non fu un mero sospetto o pretesto), il
marchese Villa entrato di notte in Vercelli
con delle truppe, e chiuse tenendo
le porte, fece abortire ogni contrario attentato.
Alla morte del duca di Savoia
precedette di pochi giorni quella di <i>Carlo
Gonzaga</i> duca di Mantova, che nel dì 25
settembre cessò di vivere in età di sessantun
anni: principe che in Francia,
dove era gran signore, ma suddito, avea
mostrato sentimenti da sovrano; giunto
poi alla sovranità di Mantova, non ebbe
che genio e costumi da privato: scusabile
nondimeno, per essere restato troppo
esangue e desolato lo Stato suo a cagion
delle passate tragedie. Restò dopo di lui
un suo nipote erede del ducato, cioè <i>Carlo
II</i>, nato dal principe ossia <i>duca di
Rhetel</i> suo figlio, ma per l'età incapace
del governo. La reggenza fu presa dalla
principessa ossia <i>duchessa Maria</i>, sua
nuora e madre del duchino, che si diede
<span class="pagenum" id="Page_1085">[1085]</span>
con molta forza a governar que' popoli.
Niuna novità si fece per tal mutazione
da' vicini Spagnuoli, e meno dagli imperiali,
perchè non mancò alla duchessa la
buona assistenza della repubblica veneta.
In quest'anno ancora, adirati i Franzesi
per vedere annidati nelle isole di Santo Onorato
e di Santa Margherita gli Spagnuoli,
e volendone far vendetta, uscirono in mare
con una flotta sotto il comando del conte
d'Arcourt; e fatto un improvviso sbarco
in Sardegna, s'impadronirono d'Orestano;
ma ne furono ben tosto cacciati dai
Sardi. Quindi passarono alle suddette
isole di Jeres, dove colla forza e colla
espugnazione di varie fortezze finalmente
costrinsero gli Spagnuoli a rimettere
tutto nelle lor mani, con istupore d'ognuno
per la difficoltà e insieme per la
felicità di quell'impresa.
</p>

<hr />
</div>

<div class="chapter">
<h2 class="hidden" id="MDCXXXVIII">MDCXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXVIII</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Urbano VIII</span> papa 16.</td>
  </tr>
  <tr>
    <td><span class="smcap">Ferdinando III</span> imperadore 2.</td>
  </tr>
</table>

<p>
Trovavasi forte di gente il <i>marchese
di Leganes</i> governator di Milano; sapeva
in oltre dubbiosa ne' suoi disegni la reggente
di Savoia <i>Cristina</i>, sì pel suo desiderio
di una sospension d'armi, e sì per
l'inquietudine che cominciava a recarle
il <i>cardinal Maurizio</i> suo cognato; e però
pensò a levarsi dal piede una dolorosa
spina, cioè il vigoroso forte di Breme,
fabbricato dal defunto <i>duca Vittorio</i>, che
teneva in un continuo allarme lo Stato
di Milano. Passò a quell'assedio nel dì
11 di marzo. Pensavano i Franzesi che
Breme si potesse sostenere per due mesi;
restarono ben delusi, perchè quella piazza
nel termine di non molti giorni, cioè
nel dì 30 del mese suddetto, capitolò la
resa, e costò questa il capo al Mongagliardo,
che n'era governatore, senza
che gli valessero scuse e ragioni. Costò
anche quell'assedio la vita al <i>maresciallo
di Crequì</i>, perchè, essendo egli ito, nel dì
26, a spiar col cannocchiale i postamenti
degli assedianti, colpito dalla palla di un
<span class="pagenum" id="Page_1086">[1086]</span>
sagro, in un momento passò all'altro
mondo. Fu in sua vece scelto al comando
dell'armi franzesi in Italia il <i>cardinale
della Valletta</i>, che non dovea aver
bene studiato i sacri canoni, e s'era forse
dimenticato d'essere arcivescovo. Per
la presa della fortezza di Breme, che tutta
fu poi smantellata, grandi allegrezze
si fecero in Milano. Provveduta di gran
talento era la vedova duchessa di Savoia,
ma questo non bastava nel fiero viluppo
delle circostanze presenti. Trattava segretamente
con gli Spagnuoli di pace;
ricusava di confermar la lega co' Franzesi;
ma cotante minaccie, e insieme sì
belle promesse di gagliardi aiuti misero
in campo essi Franzesi, che la duchessa
non trovò scampo, e si lasciò condurre
a ratificar la lega con essi. Perchè nondimeno
fece ella questa risoluzione, come
vogliono alcuni (il che è negato da altri),
senza participazione e consenso de' suoi
ministri, ne fu un gran dire; e i popoli
cominciarono a mostrarsi mal animati
contra di lei; e tanto più perchè segretamente
soffiavano in quel fuoco gli emissarii
del <i>cardinale Maurizio</i> e del <i>principe
Tommaso</i>, zii del piccolo duca, che
aspiravano alla di lui tutela, e alla depressione
della duchessa. Anzi scrive
Vittorio Siri di avere saputo dalla bocca
di <i>Francesco I duca</i> di Modena che, nel
passare per quella città, in venendo da
Roma esso cardinale, spiegò apertamente
l'intenzione sua di farsi duca di Savoia;
al che inorridì l'Estense suo nipote. Ora
il marchese di Leganes, veggendo che
non andavano innanzi i suoi trattati colla
duchessa, pubblicò nel dì 25 di maggio
una circolare, dove, per dar qualche
colore all'invasione da lui già meditata
del Piemonte, si servì di quelle galanti
apparenti ragioni che bene spesso veggiamo
usate dall'ingegnosa penna dei
politici per deludere gl'ignoranti, ma
che fan ridere i savii: cioè muover egli
l'armi solo per compassione degl'infelici
Piemontesi oppressi da' Franzesi, e
per liberare la duchessa reggente dalla
<span class="pagenum" id="Page_1087">[1087]</span>
loro prepotenza, e non già per usurpare
menoma parte di quegli Stati, promettendo
inoltre buon trattamento a chi non
si opponesse <i>ad un così santo ed approvato
disegno</i>.
</p>

<p>
Nel giorno seguente all'improvviso
spinse l'esercito suo sotto la città di Vercelli,
e ne imprese l'assedio. Dentro vi
era il marchese Dogliana, che coraggiosamente
si preparò alla difesa, deplorando
solamente la scarsezza del suo presidio
e delle munizioni. Diedesi frettolosamente
il Leganes a formar la circonvallazione
e gli approcci, e cominciarono
le artiglierie a far il loro dovere. Pervenne
in questo tempo a Torino il <i>cardinale
della Valletta</i> col <i>duca di Candale
</i>suo fratello; ma le soldatesche condotte
da lui erano poche; altre bensì ne venivano,
ma zoppicando. La riputazione sua
e le premure della duchessa esigevano
che si andasse al soccorso di Vercelli.
In fatti colà marciarono tutte le forze
de' Franzesi e Piemontesi, e nella notte
del dì 20 di giugno venne lor fatto di
spignere entro quella città da ottocento
fanti. Questo rinforzo servì bensì a far
differire, ma non già ad impedire, la resa
di Vercelli; perchè, venute men le munizioni
ai difensori, i quali con gran valore
s'erano sostenuti, finchè poterono, dopo
aver ottenuto oneste condizioni, lasciarono
nel dì 5 di luglio libero l'ingresso
agli Spagnuoli in quella città. In quello
assedio, se dice il vero Alberto Lazari,
fu adoperata l'<i>invenzion nuova delle bombe</i>,
ma già da noi veduta molto più antica.
Ivi ancora scrivono, che alzate in
aria venti braccia di grosso muro da
una mina, ricaddero a piombo nel medesimo
sito, senza nè pure che apparisse
una fessura: il che par troppo. Mentre
si facea questa danza in Piemonte
un'altra scena ancora succedette nel
Monferrato. Oltre all'essere stata allevata
la <i>principessa Maria</i> reggente di Mantova
con genio agli Spagnuoli, non sapeva
ella veder di buon occhio i ministri
di Francia, che in Mantova stessa si davano
<span class="pagenum" id="Page_1088">[1088]</span>
l'aria come di padroni; e però
nacquero dissensioni fra lei ed essi, e si
passò alle vicendevoli gelosie e diffidenze.
E queste per parte de' Franzesi furono
credute dai saggi ben fondate; imperciocchè
non solamente la principessa escluse
dal ministero chiunque professava
parzialità alla corona di Francia, sostituendone
altri partigiani della Spagna,
ma si venne anche a scoprire un trattato
menato da lei co' ministri di Spagna, di
scannare quanti Franzesi si trovavano
in <i>Casale</i>, e d'introdurvi guarnigion spagnuola.
Negò dipoi la principessa questo
maneggio; ma pretesero i Franzesi di
averne chiare e convincenti pruove. Adunque
per ordine loro fu preso il Monteglio
governatore, poi processato e decapitato.
Furono ancora cacciati altri
uffiziali e ministri della principessa, e
molti di que' nobili del suo partito; e
rinforzato maggiormente quel presidio.
In sostanza, occuparono il dominio di
quella città, lasciando gridar gli Spagnuoli
che queste erano imposture e
mascherate per andare usurpando l'altrui.
</p>

<p>
Cangiarono faccia anche in Piemonte
le cose; imperciocchè madama reale
<i>Cristina</i> mirando esacerbati i sudditi non
men per le conquiste degli Spagnuoli,
che per l'aggravio de' Franzesi; e temendo
anche delle segrete mine dalla parte
dei due principi cognati suoi, tutta si gittò
in braccio agli stessi Franzesi. Fece vista
di arrolare un reggimento di essi per la
propria difesa, e il mise in Torino; lasciò
in oltre, che nelle altre sue fortezze
i medesimi mettessero il piede: con che
tutto il Piemonte col Monferrato si trovò
come in ceppi, divenuto Franzese. Prese
motivo il Leganes dai cangiamenti avvenuti
in Mantova, per pubblicare un altro
manifesto, lavorato sul torno del precedente,
intendendo di giustificare la di lui
meditata invasione del Monferrato, non
già per vantaggio alcuno della Spagna,
che Dio guardi; ma per iscacciarne i
Franzesi occupatori ingiusti, in benefizio
del duchino di Mantova. Entrarono in
<span class="pagenum" id="Page_1089">[1089]</span>
fatti poco d'appresso l'armi spagnuole
nel Monferrato, col farvi la sola bravura
di prendere il castello di Pomà, e di spianarlo
da' fondamenti: che questo fu il
primo servigio prestato al duchino. Essendo
accorsa l'armata del cardinale
della Valletta co' Piemontesi, se ne ritirarono
da lì a non molto gli Spagnuoli
con poco lor gusto; e tutti poscia andarono
a godersi i quartieri d'inverno. Fu
rapito in questi tempi dalla morte il picciolo
duca di Savoia <i>Francesco Giacinto</i>
in età di sei anni, dopo molte febbri, che
nel dì 4 d'ottobre il levarono dai guai
del mondo. Non vi restò di maschi se
non <i>Carlo Emmanuele</i>, che in età di quattro
anni prese il titolo di duca. Nè solamente
in quest'anno restò innaffiata la
terra dell'uman sangue, ma anche il mare.
Faceano vela quindici galee di Spagna
venendo da Napoli, sotto il comando
di don Rodrigo Velasco, per isbarcar al
Finale mille e cinquecento fanti, e assai
danaro in soccorso dell'esercito di Lombardia.
N'ebbe avviso il signor di Poncurlè,
nipote del <i>cardinale di Richelieu</i>,
e con quindici altre galee uscito di Provenza,
cominciò a rondare, aspettando
che gli Spagnuoli avessero sbarcate le
soldatesche, per poscia assalirli. Il Velasco,
senza far altro sbarco, si fermò aspettando
le risoluzioni della flotta nemica.
Sicchè nel dì primo di settembre
si attaccò fra loro alla vista di Genova un
atroce conflitto. Quattro galee di Spagna
non reggendo al diluvio dei sassi gittati
dai mortai o cannoni franzesi, si ritirarono
dalla battaglia. Se questo non succedea,
fu creduto che avrebbero gli Spagnuoli
cantato il trionfo. Non perciò si
smarrirono le undici rimaste in ballo,
finchè fu ucciso il lor generale Velasco,
e le lor ciurme, composte di schiavi e di
malviventi condennati al remo, tumultuarono,
gridando <i>libertà</i>. Perciò e di
dentro e di fuori bersagliati gli Spagnuoli,
furono forzati a cedere il campo, seco
nondimeno conducendo prese tre galee
nemiche. All'incontro i Franzesi, meglio
<span class="pagenum" id="Page_1090">[1090]</span>
serviti delle lor ciurme, consistenti in
soli volontarii, presero cinque galee, e
in oltre la capitana di Sicilia, che poi lasciarono
andare per mancanza di remiganti
e fu condotta a Genova. Rimasero
anche malconci i Franzesi per la strage
fatta dalla moschetteria nemica, essendovi
perito lo stesso lor generale, e, ciò
non ostante, si attribuirono, e con ragione,
la vittoria.
</p>

<p>
Ma altro incomparabilmente maggior
motivo di tripudiare ebbe in quest'anno
la Francia, perciocchè dopo più di venti
anni di sterilità della <i>regina Anna d'Austria</i>,
sorella del re di Spagna, e moglie
del <i>re Lodovico XIII</i> (alla qual disgrazia
aveano forse contribuito non poco le
illecite amicizie del re consorte, e le cabale
del cardinale di Richelieu), si videro
in fine frutti del suo matrimonio. Per
accidente impensato accoppiatasi essa
regina col re verso la metà di dicembre
del precedente anno 1637 a Grobois,
concepì un Delfino, che venne alla luce
nel giorno quinto di settembre del presente
anno, e fu poi gloriosissimo re di
Francia col nome di <i>Luigi XIV</i>. Abbiamo
l'attestato del celebre Ugon Grozio, ambasciatore
allora di Svezia in Parigi, che
questo monarca nacque con due denti,
avendo egli perciò scritto: <i>Caveant vicini
a mordacitate hujus Principis</i>, il che ben
si avverò. È scritto che anche il rinomato
<i>cardinal Mazzarino</i> uscì dal ventre materno
con due denti già formati. Nè si
vuol tacere che col tempo (cioè allorchè
la felicità del medesimo cardinal Mazzarino,
e la sua intrinsichezza nel servigio
d'essa regina, suscitarongli l'invidia e la
malevolenza d'infinite persone), saltò
fuori e prese piede per tutti i regni cristiani
un'ingiuriosa e abbominevol diceria,
cioè che esso Mazzarino avesse supplito
alle mancanze del re Lodovico XIII
per arricchir la Francia di un sospirato
Delfino. Questa infame calunnia fu chiaramente
poi strozzata dalla penna di
Gregorio Leti, facendo egli toccar con
mano che Giulio Mazzarino molti mesi
<span class="pagenum" id="Page_1091">[1091]</span>
prima era partito di Francia, e trovavasi
in Roma, allorchè avvenne il concepimento
di Luigi XIV. La nascita di questo
principe diede impulso a grandissime
feste, e portò seco importanti conseguenze
pel regno di Francia. All'incontro
una lagrimevol calamità accadde in
quest'anno alla Calabria a cagion d'un
fierissimo tremuoto, accaduto nel dì 27
di marzo, dove Cosenza, Stigliano e più
di cinquanta luoghi rimasero affatto atterrati;
più di cento divennero inabitabili;
e vi si contarono più di dodici mila persone
estinte. Fra gli altri luoghi la città
di Policastro vide a terra il vescovato e
tutte le chiese e monisteri; niuna casa vi
restò in piedi, e perirono mille e ducento
abitanti, fra i quali il duca d'Aquino,
padrone d'essa città. Seppellita fra le rovine
la principessa sua moglie, gravida
di più mesi, fu ritrovata viva e salva con
una sua figliuola. Erano entrati nell'Adriatico
i corsari algerini e tunesini con
forte squadra di galeotte, e gran timore
vi fu che mirassero a svaligiar la sacra
casa di Loreto. Marino Cappello coll'armata
veneta di ventotto galee e due galeazze
sorprese costoro alla Vallona,
e nel dì 5 d'agosto in quel porto, senza
far caso delle cannonate della piazza
turchesca, a forza d'armi s'impadronì
di tutti quei legni barbareschi, e trionfalmente
li condusse a Corfù. Poco mancò
che per tal atto la porta Ottomana non
dichiarasse la guerra ai Veneziani; ma
questi ebbero maniera di placar lo sdegno
dei Musulmani. Desiderosa in questi tempi
la corte del re Cattolico di tirar nel suo
partito <i>Francesco I d'Este duca</i> di Modena,
principe che ad un raro senno accoppiava
uno non inferior valore, mostrò gran
piacere che egli passasse in Ispagna, per
tenere al sacro fonte quel principe o
principessa che era per dare alla luce la
gravida regina. Con superbo accompagnamento
si portò colà questo principe
per mare, ricevette grandi onori, ed alzò
nel dì 7 d'ottobre dal fonte battesimale
l'<i>infanta Maria Teresa</i>, che fu, nel 1660,
<span class="pagenum" id="Page_1092">[1092]</span>
sposata dal poco prima nato <i>Luigi XIV</i>
re di Francia. Di più non ne dico io, per
avere abbastanza parlato nelle Antichità
Estensi dei motivi ed effetti di questo
viaggio.
</p>

<hr />
</div>

<div class="chapter">
<h2 class="hidden" id="MDCXXXIX">MDCXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXXXIX</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Urbano VIII</span> papa 17.</td>
  </tr>
  <tr>
    <td><span class="smcap">Ferdinando III</span> imperad. 3.</td>
  </tr>
</table>

<p>
Gran teatro di guerra e di calamità
fu in quest'anno il Piemonte a cagion
dei principi di Savoia, cioè del <i>cardinal
Maurizio</i> e del <i>principe Tommaso</i>, che,
ricorsi all'appoggio della Spagna (seppur
non furono stimolati da essa), pretendevano
di spogliar la duchessa vedova
Cristina della tutela del duchino e del
governo di quegli Stati. Il cardinale, che,
siccome dicemmo, aspirava anche più
alto, era, nell'autunno dell'anno precedente,
celatamente venuto in Piemonte,
dove non gli mancavano parziali e divoti,
e fra essi alcuno dei ministri della medesima
duchessa. Questa, dopo avere scoperto
il suo arrivo ed alcune di lui intelligenze
nella cittadella di Torino, e
postovi rimedio, mandò a Chieri un suo
uffiziale con una compagnia dì cavalli, a
dirgli che non era buona aria per lui
quel luogo, e che se ne andasse. Però
senza farlo arrestare, come avrebbe potuto
fare, il fece accompagnare ad Annone,
castello dello Stato di Milano. Venne
poscia di Fiandra il principe Tommaso, e
tanta fu la voglia di questi principi fratelli
di spuntarla nel loro impegno, che
si sottomisero ad alcune pesanti capitolazioni
col <i>marchese di Leganes</i>, benchè
mal volentieri. Doveano le piazze e luoghi,
che colla forza si conquistassero in
Piemonte, venir presidiate dagli Spagnuoli;
e quelle, all'incontro, che volontariamente
si rendessero, aveano da restar
libere in mano de' due principi. Fecero
eziandio entrare l'autorità dell'imperadore
in questi viluppi, avendo egli
spedito decreto del dì 6 di novembre
del 1638, in cui annullava il testamento
<span class="pagenum" id="Page_1093">[1093]</span>
del fu duca <i>Vittorio Amedeo</i> per conto
della tutela lasciata alla duchessa, e un
monitorio ai sudditi di cacciare i Franzesi,
e di aderire ai principi legittimi
tutori del duchino. Cannonate senza palla
sarebbero state carte tali se non le avesse
accompagnate la forza. Ma questa non
mancò; e però si diede principio alla
guerra civile, febbre che per lo più è la
più lagrimevole e perniciosa che possa
accadere ad uno Stato. Dopo la perdita
di Vercelli, i popoli del Piemonte miravano
di mal occhio i Franzesi, e più la
duchessa, che s'era lasciata cotanto allacciare
dal loro affetto. Si sparsero anche
delle ridicole voci ch'essa pensasse,
con dare in moglie la figlia maggiore al
Delfino, che era tuttavia in fasce, di sacrificare
all'ambizion dei Franzesi gli
stati del duchino suo figlio: immaginazioni,
che basta riferirle, per farne conoscere
la sciocchezza. Certo è, che i più di quei
popoli inchinavano ai principi del sangue,
credendoli più atti a conservar quel
dominio che una principessa franzese.
</p>

<p>
Ora il marchese di Leganes diede fiato
alle trombe coll'inviare don Martino di
Aragona, valoroso capitano, all'assedio
di Cengio, castello fortissimo delle Langhe.
Mentre l'Aragona si era accinto ad
espugnar prima Saliceto, dove erano
trenta Franzesi, colto da una moschettata,
lasciò ivi la vita. In suo luogo Antonio
Sottello cinse d'assedio Cengio, ributtò
il soccorso che il <i>cardinal della Valletta</i>
e il marchese <i>Villa</i> tentarono d'introdurvi;
e in fine s'impadronì di quel
castello. In questo mentre il <i>principe Tommaso</i>,
entrato in Piemonte coll'armi spagnuole
nel dì 26 di marzo, poca fatica
durò a conquistar Chivasso; adoperata
la forza a Crescentino, lo ridusse a
suoi voleri; e dipoi, o per tradimento o
per viltà del comandante, ebbe la fortezza
di Verrua nel dì cinque d'aprile. Nello
stesso tempo il <i>cardinal Maurizio</i> passò a
Biella, e alla valle di Aosta, che, dopo
l'acquisto d'Ivrea, tutta venne alla di lui
ubbidienza, trovandosi popoli che acclamarono
<span class="pagenum" id="Page_1094">[1094]</span>
i principi al primo lor comparire.
La <i>duchessa Cristina</i>, all'avviso di
questa metamorfosi, e più a quello dei
movimenti del Leganes, già in viaggio per
venire con tutte le sue forze verso Torino,
colà chiamò il cardinal della Valletta,
e i marchesi Villa e di Pianezza, comandanti
delle sue armi; e, risoluta di star
salda in quella città, per tenere in freno
i cittadini del partito contrario al suo,
prese nondimeno la precauzione d'inviare
i figli in Savoia al castello di Sciamberì,
oppure di Monmegliano, per sottrarli
ad ogni pericolo: il che aguzzò
maggiormente contra di lei le lingue dei
mal affetti. Si affrettarono i due principi
fratelli per presentarsi coll'esercito spagnuolo
sotto Torino, e presi varii posti, si
accamparono intorno a quella città, sperando
pure che seguissero movimenti nel
popolo; ma scorti vani i lor pensieri, non
vollero più perdere il tempo in quella disperata
impresa. Divise dunque le truppe,
il conte Galeazzo Trotti andò ad impossessarsi
di Pontestura, e il principe col
maggior nerbo si portò a Villanuova di
Asti. Perchè quel governatore non volle
renderla per amore, restò la seguente
notte presa per assalto, ed appresso messa
a sacco. Il governator di Milano, dopo
avere anche egli occupata la terra di
Moncalvo, unitosi col principe Tommaso,
a dì 30 d'aprile andò sotto Asti. Passavano
corrispondenze segrete con chi ne
era deputato alla difesa; e però i cittadini
portarono tosto le chiavi. Altrettanto fece
da lì a pochi giorni anche la cittadella.
Era creduto Trino piazza inespugnabile
per le tante fortificazioni fattevi dal <i>duca
Carlo Emmanuele</i>, e gli uffiziali dissuadevano
il principe suddetto dal tentarne la
sorte. Ma egli, che sapea quanto scarseggiasse
di gente e di munizioni quella città,
si portò improvvisamente ad assediarla.
Un soccorso inviato colà dal marchese
Villa, cadde in una imboscata; fu ivi trucidato
chi non avea buone gambe. Non
fece il governatore di Trino quella resistenza
che dovea, e però nel dì 24 di
<span class="pagenum" id="Page_1095">[1095]</span>
maggio si vide superata essa piazza da un
furioso assalto, e messa a sacco, con risparmiar
nondimeno i luoghi sacri, e
quanto colà s'era rifugiato. Si stese la
fortuna dei vincitori a Santià, che, preso
nel dì 14 di giugno, fu esentato dal saccheggio.
Per soccorrere quella fortezza
erano usciti di Torino il cardinale della
Valletta e il marchese di Villa con otto mila
fanti e quattro mila cavalli, e, non essendo
giunti a tempo, rivolsero il loro sdegno sopra
Chivasso, e vi piantarono il campo.
Avvicinaronsi gli Spagnuoli per dar soccorso
a quella terra; ma, avvertiti che era
giunto dal Delfinato a Torino il <i>duca di
Lungavilla</i> con quattromila fanti e duemila
cavalli per unirsi al cardinale della
Valletta, rincularono, lasciando cader
quella terra, dopo molta resistenza, in
mano dei Franzesi.
</p>

<p>
Non minor felicità avea provato in
questi tempi il <i>cardinal Maurizio</i> con un
altro corpo di milizie, perchè gli prestarono
ubbidienza, senza ch'egli sfoderasse
la spada, i popoli di Cuneo, Ceva, Mondovì,
Saluzzo, Dronero, Busca, Fossano,
Bene e Demont. Ma con egual facilità
accorsi in quelle parti i Franzesi, ricuperarono
Saluzzo, Racconigi, Carignano e
Fossano, uscendo le genti incontro a chi
veniva con più forze, per esentarsi dal loro
furore. Sicchè fu obbligato il cardinal
Maurizio a ritirarsi in Cuneo, piazza anche
allora la più forte di que' contorni. Impadronitosi
dipoi il Longavilla di Mondovì,
quivi fece piazza d'armi, e in questo mentre
i marchesi Villa e di Pianezza per forza
espugnarono il castello di Bene, tagliando
a pezzi la maggior parte del presidio Spagnuolo.
Sarebbe anche fuggito di Cuneo il
cardinal Maurizio, perchè era passato ad
assediarlo il Lungavilla, se non avesse
avuta conoscenza di un gran tentativo
ch'era per fare il principe Tommaso.
Questi infatti avendo osservato divisi in
tante piazze i Franzesi, e tenendo intelligenze
segrete con molti cittadini di Torino
e con qualche uffiziale ancora degli
Svizzeri, che quivi erano di presidio,
<span class="pagenum" id="Page_1096">[1096]</span>
marciò improvvisamente a quella volta
con un buon nerbo di fanteria e cavalleria,
e con provvisione di scale e petardi.
Nella notte precedente al dì 27 di
luglio diede da più parti l'assalto, e gli
riuscì d'entrarvi, spezialmente assistito
da don Maurizio di Savoia suo fratello
naturale. Madama Reale Cristina, avuto
appena tempo di raccogliere le sue gioie
ed alcune carte, intrepidamente si ritirò
nella cittadella colle principali sue dame
e ministri. Presentaronsi la mattina seguente
i cittadini al principe, che gli assicurò
da ogni violenza, e diede gli ordini
perchè si alzasse terreno contro la cittadella.
Entrò in essa città anche il <i>marchese
di Leganes</i>, con restare intanto
molto dubbiose le cose; perchè non avendo
pensato ed osato gli Spagnuoli di assalir
per di fuori la cittadella, nè di formarvi
la circonvallazione, restò perciò
libero il campo ai Franzesi di tener comunicazione
colla medesima, siccome
infatti avvenne, essendo accorsi colà il
cardinale della Valletta, il Lungavilla e
gli altri Franzesi. Non trovò la duchessa
nè letti nè mobili per sè, e molto meno
per la sua corte. Il peggio fu, che mancava
anche il vivere per lei e per quella
nobiltà. Mandò a chiederne al principe
Tommaso, che le mandò un sol piatto
di vivande per lei ogni giorno. Ne fece
istanza al cardinale della Valletta, e questi
negò tutto, richiedendo che prima
desse la cittadella in mano dei Franzesi,
e bisognò in fine accomodarsi alla di lui
volontà. Parea alla duchessa un'ora mille
anni d'uscire di là. Fu da essi Franzesi
provveduta di tutto la cittadella, e il
cardinale della Valletta con uno staccamento
di cavalleria condusse dipoi madama
Reale a Susa.
</p>

<p>
Non avea cessato in addietro <i>monsignor
Cafferelli</i> nunzio pontifizio di proporre
ripieghi di pace, ma con poco frutto.
Al veder egli ora tanto sconvolgimento
di cose, maggiormente accese il suo
zelo, per ostare a più gravi disordini; e
però propose una tregua, sperando con
<span class="pagenum" id="Page_1097">[1097]</span>
questo gradino di salir poscia più alto.
Vi trovò renitente il principe Tommaso,
per le notizie ch'egli aveva di essere mal
fornita di provvisioni da bocca la cittadella;
ma il Leganes, che mirava tuttavia
assai forti i Franzesi, e sminuita non poco
la sua armata per tanti presidii, gli diede
orecchio. Più facilmente ancora vi consentirono
i comandanti franzesi, sicchè
fu conchiusa una suspension d'armi sino
al dì 24 di ottobre, nel qual tempo poterono
i Franzesi provvedere abbondantemente
di vettovaglie la cittadella di Torino.
Il cardinal Maurizio, che non aveva
acconsentito a questo trattato, passò a
Nizza e Villafranca, e se ne impadronì.
Durante questo riposo, non si rallentarono
i negoziati di qualche accomodamento
fra madama Reale e il principe Tommaso,
restando intanto quasi tutto il Piemonte
in potere, parte degli Spagnuoli, parte dei
Franzesi e de' principi, con aggravio intollerabile
de' poveri popoli. Aveano i
Franzesi come costretta la duchessa a lasciar
loro mettere presidio anche ne' castelli
di Susa, Avegliana e Cavours. Ciò
non bastò alla politica del cardinale di
Richelieu, che unicamente aggirando nel
suo capo la sempre maggiore esaltazione
della corona di Francia, in questa sua
ubbriachezza non conosceva misura alcuna.
Quanto più mirava egli vicina al
precipizio la duchessa, che pur era sorella
del re suo padrone, tanto più pensò a
profittarne per la Francia. Questo era,
secondo lui, il tempo d'indurre essa madama
a mandare in Francia i suoi figli,
e ad ammettere nella inespugnabil fortezza
di Monmegliano le armi franzesi, valendosi
del pretesto che sua maestà non
si potea fidare dei Piemontesi dopo il fatto
di Torino. Fece a questo fine venire
sino a Grenoble l'ubbidiente re <i>Luigi XIII</i>,
e colà invitò <i>madama Reale</i>, la quale non
potè esimersi da questo viaggio; ma vi
andò con un pungente risentimento del
suo cuore, perchè avvertita da persona
sua confidente di ciò che tramava il cardinale,
e ben sapeva di che fosse capace
<span class="pagenum" id="Page_1098">[1098]</span>
quell'imperioso porporato, il quale facea
tremare tutta la Francia. Prima colle dolci,
e poi con grandi slargate di aiuti e
vantaggi le parlò il Richelieu: e vedendo
salda come torre madama a non voler
mettere affatto in ceppi il figlio duca e i
suoi stati, passò alle minaccie, e trascorse
anche in parole di poco rispetto verso una
sì gran principessa, ma senza potere punto
smuoverla. Glie ne fece anche parlare
dal re, a cui ella altra risposta non diede
se non colle lagrime che le caddero dagli
occhi. Ai ministri ancora della duchessa
non mancarono minaccie e strapazzi in
questa occasione. Tornossene poi ben
mal contenta a Sciamberì la povera principessa.
</p>

<p>
Essendo mancato di vita nel dì 27
ossia 28 di settembre il guerriero <i>cardinale
Lodovico della Valletta</i>, la corte di
Francia spedì al comando delle sue armi
in Italia <i>Arrigo di Guisa conte di Arcourt</i>
della casa di Lorena, che si era segnalato
nel riacquisto dell'isola di Jeres. Finita
la tregua, esso conte volendo aprirsi la
strada per mandare rinforzi a Casale,
piazza troppo amoreggiata dagli Spagnuoli,
nel dì 25 di ottobre andò a mettere
l'assedio a Chieri, e in capo a due giorni
l'ebbe in suo potere. Di là spedì gente a
Casale. Ma in Chieri e nei circonvicini
luoghi cominciarono presto a venir meno
i viveri, nè maniera appariva di supplire
al bisogno: però l'Arcourt prese la risoluzione
di cercar paese più largo e comodo
pel verno, con passare verso Carmagnola
e Saluzzo. Non avea più di otto in
novemila persone al suo servigio. Trapelò
questo disegno, e il Leganes fu di
concerto col principe Tommaso per frastornar
questa ritirata, giacchè erano di
molto superiori le lor genti a quelle dei
Franzesi. Si mosse all'improvviso da
Chieri l'Arcourt la notte precedente al
dì 15 (altri ha 29) di novembre, e, giunto
che fu al ponte della Rotta, arrivò alla
di lui retroguardia il principe Tommaso,
che cominciò a menar le mani. Fu
combattuto più volte con gran valore da
<span class="pagenum" id="Page_1099">[1099]</span>
ambe le parti; ma restò burlato il principe
dal Leganes, il quale non avea gran
genio alle battaglie campali, credendole
troppo pericolose; e però accorse bensì,
ma non entrò daddovero nella mischia;
del che fece poi grandi querele esso principe.
Il perchè passò oltre il duca di Arcourt
sino a Crescentino, e per questa
gloriosa ritirata gli fu fatto gran plauso
non meno in Italia che in Francia. Scrissero
alcuni che il principe Tommaso vi
perdesse più di due mila uomini tra morti,
feriti e prigioni, fra i quali molti uffiziali
del reggimento del <i>principe Borso
d'Este</i>, composto di tre mila Alemanni;
ma altri fanno ascendere la sua perdita a
sole cinquecento persone. Dalla parte dei
Franzesi solamente mancarono trecento
combattenti, e fra essi il marchese Giulio
Rangone, cavaliere insigne di Modena,
mastro di campo di cavalleria nelle truppe
di Savoia. Tutti dipoi si ridussero ai
quartieri, e passò il verno con molti negoziati
di madama Reale, ora con l'uno
ora coll'altro dei principi, ma senza che
mai si potesse aggruppare concordia alcuna
fra loro.
</p>

<hr />
</div>

<div class="chapter">
<h2 class="hidden" id="MDCXL">MDCXL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXL</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Urbano VIII</span> papa 18.</td>
  </tr>
  <tr>
    <td><span class="smcap">Ferdinando III</span> imperadore 4.</td>
  </tr>
</table>

<p>
Da che Dio ebbe chiamato il <i>cardinal
della Valletta</i> a rendere conto dell'improprio
suo mestiere, e fu spedito in suo luogo
il <i>conte d'Arcourt</i>, parve che questo valoroso
principe conducesse seco in Italia
la fortuna dell'armi francesi. Se ne stava
egli colle sue truppe godendo i quartieri
in Saluzzo, Alba, Fossano, Savigliano
Cherasco, Bene, ed altri luoghi posseduti
da madama Reale, con far gridare e bestemmiare
quei popoli, perchè aggravati
da molte contribuzioni, ed affezionati al
partito dei principi. Andava in questo
mentre il principe Tommaso facendo dei
preparamenti per formare l'assedio della
cittadella di Torino, senza che gli passasse
per mente, che il <i>marchese di Leganes</i>
<span class="pagenum" id="Page_1100">[1100]</span>
fosse per mancargli in così importante
disegno e bisogno. Ma si trovò egli ben
deluso. Altro non aveva in testa il marchese
che l'acquisto di Casale di Monferrato.
Questo era il vello d'oro a cui egli
aspirava. Conquistato Casale, la gloria
avrebbe dato nelle trombe per esaltare
dappertutto il suo nome; e certamente
una tal gioia meritava bene che gli Spagnuoli
se la tenessero cara, e pensassero
a non dimetterne mai più il possesso. Per
lo contrario non trovava il Leganes i suoi
conti nell'impiegar gente, oro e fatiche,
per fare un buon nido ai principi di Savoia
colla espugnazion della cittadella di
Torino. Tanta era la sicurezza sua per
l'occupazion di esso Casale, che coi suoi
più confidenti gloriosamente la contava
per cosa già fatta. A questo fine aveva
egli ammassata gran copia di pecunia, ed
accresciuto l'esercito suo con rinforzi
venuti di Spagna, Germania e Napoli;
laonde, nel sabato santo, giorno da lui
superstiziosamente scelto, secondo gl'insegnamenti
della più fina strologia, cioè
nel dì 7 d'aprile, si mosse alla volta di
Casale con quattordici mila fanti e cinque
mila cavalli. Nel lunedì di Pasqua
formò l'assedio della città, presa la quale
giudicava assai facile l'acquisto anche
del castello e della cittadella, ed occupò
le colline e castella all'intorno. La guernigion
franzese di Casale sotto il comando
del signor della Torre, fu supposto
non essere più di mille e ducento fanti,
nè il conte di Arcourt aveva forze tali
da potere rapir dalle unghie spagnuole
questa preda. Il papa e i Veneziani, commossi
da tal novità, inviarono aspre doglianze,
ed anche minaccie al Leganes;
ma egli gonfio per figurarsi d'aver già
in pugno la vittoria, si sbrigò da quegli
inviati, protestando di far quell'assedio,
non già in danno del duca di Mantova,
ma solamente per forzare i Franzesi alla
pace: che di questa polve da gittar negli
occhi alla gente niuno mai dei principi
conquistatori è mancante. Per altro comune
opinione fu che la principessa, ossia
<span class="pagenum" id="Page_1101">[1101]</span>
duchessa di Mantova <i>Maria</i>, camminasse
in ciò d'accordo con gli Spagnuoli. Anzi
scrivono che, presa poi la segreteria del
Leganes, ivi si trovarono i chiari attestati
della vera loro unione in questo proposito.
</p>

<p>
Non più che sette mila fanti e quattro
mila cavalli tra Franzesi e Piemontesi
potea contare in questi tempi il <i>conte di
Arcourt</i> maresciallo di Francia. Contuttociò,
perchè animato dal proprio valore,
e spronato dagli ordini del gabinetto di
Francia, e dall'importanza dei presenti
affari, nel dì 21 d'aprile si mosse da
Poerino per accostarsi a Casale, e tentarne
il soccorso. Trovò gli Spagnuoli
che lo aspettavano entro i forti trincieramenti
della lor circonvallazione. Non
punto sgomentato per questo, coraggiosamente
nel dì 29 del suddetto mese andò
ad assalir le loro trincee. Trovò gente
che sapea ben difendere i posti, e dopo
replicati sforzi, che costarono la vita a
più di ottocento de' suoi, gli convenne
retrocedere. Ma da lì a non molto, passato
dove erano più deboli le trincee,
arditamente saltò dentro a cavallo: esempio
riuscito di tale stimolo alle sue truppe,
che ognuno sprezzando la morte, si
affrettò a passar oltre e a sbaragliar
quanti nemici andava incontrando. Allora
fu che il marchese di Leganes si avvide
della vanità dei suoi sognati trionfi,
e ad altro non attese che a ritirarsi il
meglio che potè, ma sempre inseguito
dai vittoriosi Franzesi. Tuttavia il maggior
suo danno di gente consistè nella
perdita di coloro che, per sottrarsi alle
spade franzesi, trovarono la morte affogandosi
nel Po, giacchè per cumulo delle
disgrazie si ruppe, a cagion della troppa
calca, il ponte da lui fabbricato su quel
fiume. Fu creduto, che dalla parte d'esso
marchese perissero tre mila persone, oltre
ai rimasti prigioni. Vennero ancora alle
mani dei Franzesi il segretario del Leganes
colla cancelleria, le di lui argenterie
con sessanta mila scudi della cassa regia,
e i cannoni e il bagaglio, che si trovarono
<span class="pagenum" id="Page_1102">[1102]</span>
nell'accampamento di San Giorgio
dalle banda di Pontestura. Circa un
migliaio di Franzesi e Savoiardi lasciarono
la vita in questo conflitto. Poco si
fermò il prode Arcourt pieno di gloria
per questa vittoria in Casale, dove si fecero
molte allegrezze, per non consumar
le poche vettovaglie che vi restavano,
e passò a Chieri, e di là, nel dì 10
di maggio andò ad accompagnarsi al
Valentino in vicinanza di Torino. Poscia
dopo essersi impadronito d'alcuni posti,
e specialmente di quello dei cappuccini,
nel dì 16 distribuì il suo campo intorno
a quella città. Memorabile riuscì quell'assedio,
sì perchè il <i>principe Tommaso</i>
dalla città andò facendo varie sortite, ora
favorevoli ed ora sinistre, siccome ancora
il presidio franzese della cittadella contro
la città, e sì ancora perchè il Leganes
venne anch'egli a mettere il campo in
quelle vicinanze; perlochè seguirono
altre non poche azioni militari che io mi
dispenso dal riferire. Faceano gli uni e
gli altri delle continue scorrerie per difficultare
il trasporto dei viveri; ma in
fine sì forte circonvallazione fece l'Arcourt,
che rendè inutile ogni tentativo dei
nemici per introdurre soccorsi nella città
di Torino.
</p>

<p>
Lentamente procedeva in tutti i suoi
andamenti il Leganes, saldo nella massima
di nulla azzardare, e ritirossi a
Chieri. Pure spronato dal bisogno della
città, e dalla nuova di un vicino rinforzo,
che veniva di Francia all'Arcourt,
nel dì 11 di luglio tentò d'introdurre
gente, munizioni e vettovaglie in Torino.
Andò poco felicemente l'impresa, quantunque
penetrassero in questa città mille
fanti. All'incontro nel dì seguente 12
di luglio senza impedimento da Pinerolo
pervenne al campo franzese un soccorso
di sei mila fanti e di mille cavalli con
gran copia di vettovaglie. Scarseggiava
forte il principe Tommaso di polve da
fuoco; e perchè niuna comunicazione
restava fra lui e il Leganes, trovata fu
l'invenzione di gettare dal campo, cioè
<span class="pagenum" id="Page_1103">[1103]</span>
da un posto più vicino alla città, entro la
medesima delle bombe, ciascuna delle
quali conteneva dieci libbre di polve. Altri
scrivono che dalla città si cominciò
a spingere al campo del Leganes palle di
ferro, che contenevano nel concavo loro
seno le occorrenti lettere; il perchè
quello era chiamato il cannone corriere;
e che da ciò imparò il campo a far volare
nella città altre palle maggiori cariche
di polve e di sale. L'inventore di
queste palle, alle quali precedeva un segno
col fumo, dicono essere stato Francesco
Zignoni Bergamasco. Fu eziandio
notato come cosa rara, che in una delle
sortite degli assediati restò anche uccisa,
per non volersi rendere, una donna tedesca,
la quale cresciuta ed allevata fra
le soldatesche in abito virile, avea fin qui
fatte molte prodezze, ed era pervenuta,
pel suo valore, al grado di capitano di
cavalleria, chiamata volgarmente per
burla il capitan <i>Barbone</i>, altri dicono il
capitan <i>Cappone</i>, perchè, a guisa dei castrati,
non avea barba. Menava seco questo
femmineo capitano una donna, fingendola
sua moglie, dameggiava per la
città, e nei cimenti era dei più arrischiati.
A questa scena fece ella fine col morire
da brava, e fu poi collo spoglio riconosciuta
per quella che era. Intanto non
meno al campo spagnuolo che al franzese
andavano sopraggiugnendo nuovi
rinforzi di gente, e cresceva da ambe le
parti l'impegno e il pericolo. Ma perchè
al principe Tommaso cominciavano a
venir meno le provvisioni da bocca e da
guerra, concertò egli col marchese di
Leganes di far l'ultimo tentativo. Il
dì 13 di settembre fu scelto per l'impresa. Con
tutto il suo presidio uscì il principe
della città, dopo aver lasciato quanti
Spagnuoli potè avere con licenza del
nunzio pontificio a far le sentinelle per le
mura, e gli riuscì di prendere alcuni fortini
dei Franzesi, e di superar altri posti;
ma non essendo accorsi a tempo nè con
egual ardore gli Spagnuoli del Leganes,
gli convenne in fine ritirarsi colla perdita
<span class="pagenum" id="Page_1104">[1104]</span>
di molti dei suoi. Allora fu che, trovandosi
in questo poco felice stato di cose,
cominciò a dare ascolto alle proposizioni
d'accordo, che sempre aveano tenuto
vive i ministri del papa. Restò dunque
conchiuso, nel dì 17 di settembre, che il
<i>principe Tommaso</i> rimetterebbe la città
di Torino al <i>re di Francia</i> sotto la reggenza
di <i>madama Reale</i>, e ch'egli con
tutti i suoi potrebbe ritirarsi dove volesse.
</p>

<p>
Rientrarono dunque i Franzesi in
Torino, e colà pure la vedova duchessa
comparve nel dì 18 di novembre, ricevuta
dal popolo con gran solennità. Ma le
sue allegrezze restarono ben turbate sul
fine dell'anno, perchè d'ordine del re
Cristianissimo fu preso e poi mandato
prigione in Francia nel bosco di Vincennes
il conte Filippo di San Martino di
Agliè, il più intimo e confidente ministro
e consigliere della medesima madama
Reale, non d'altro reo, che d'essere stato
creduto dal cardinale di Richelieu il principale
autore della costanza di quella
principessa, allorchè ella fu a Grenoble,
in negare al re la fortezza di Monmegliano.
Furono anche arrestati o mandati
fuor di Torino alcuni suoi parenti. Un
gran dire, un esclamare di ognuno fu per
questa iniquissima violenza del Richelieu,
e per un sì rilevante strapazzo fatto alla
autorità della duchessa, e duchessa sorella
dello stesso re, gridando ognuno
che pazzia era ormai il fidarsi più della
Fraucia. Ma la Francia altro non era
allora che il cardinale di Richelieu, il
quale comandava a tutti, e fino allo
stesso re, nè conosceva misura ai suoi
odii e alle sue vendette. Solamente allora
che mancò di vita esso porporato, il povero
innocente cavaliere fu rimesso in
libertà. Non lasciava intanto il Richelieu
di far maneggi, per tirare nel suo partito
i principi di Savoia, e fatto venire in
Piemonte il già divenuto prelato monsignor
<i>Giulio Mazzarino</i> con titolo di
plenipotenziario, intavolò un segreto accordo
col <i>principe Tommaso</i>, che non
ebbe poi effetto. Si trovò questi dipoi
<span class="pagenum" id="Page_1105">[1105]</span>
ben imbrogliato, perchè volea, prima di
dichiararsi, riavere la moglie e i figli,
già condotti in Ispagna, e, fattane istanza
a quella corte, ne riportò una bella negativa.
Trovavasi allora la corte del re
Cattolico agitata da gravi burrasche per
la superbia e balordaggine dell'Olivares
primo ministro, e per l'insolenza dei governatori
e soldati castigliani. S'era rivoltata
la Catalogna; rivoltossi anche il
Portogallo, e fu ivi acclamato re <i>Giovanni
duca di Braganza</i>, senza che mai più
riuscisse agli Spagnuoli di ricuperar
quel regno: tutti colpi che servirono
non poco ad abbattere la monarchia spagnuola.
Nè alcuno di quegli imbrogli vi
fu, in cui non mettesse le zampe il Richelieu,
avendo egli fissato l'appoggio della
sua gloria in procurare, per quanto potea,
la rovina delle due case d'Austria, per
esaltar sopra di quelle la corona di
Francia. Non erano da meno le idee
dell'Olivares, cioè dell'arbitro della
Spagna, per l'ingrandimento di quella
monarchia; ma non aveva egli la testa
nè la condotta e nè pur la fortuna del
Richelieu, e però, in vece di accrescere,
diminuì notabilmente la riputazion di
quella corona.
</p>

<hr />
</div>

<div class="chapter">
<h2 class="hidden" id="MDCXLI">MDCXLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Urbano VIII</span> papa 19.</td>
  </tr>
  <tr>
    <td><span class="smcap">Ferdinando III</span> imperadore 5.</td>
  </tr>
</table>

<p>
Per tutto il verno furono tenuti in
piedi negoziati e progetti per tirare al
partito della Francia e alla concordia
colla duchessa reggente i principi di Savoia.
Più renitente del <i>principe Tommaso</i>
si trovò il <i>cardinal Maurizio</i>, che s'era
afforzato in Nizza e Villafranca. Andava
innanzi e indietro l'industrioso <i>Mazzarino</i>,
ma in fine restò questa volta delusa
la sua grande arte in maneggiar negozii.
Il principe Tommaso addusse per iscusa
di non poter continuare nel già segreto
accordo, per essergli vietato di ritirar
di Spagna la moglie coi figli; e intanto
insieme col cardinal suo fratello
<span class="pagenum" id="Page_1106">[1106]</span>
stabilì un nuovo onorevol trattato colla
corte di Spagna. Uscirono manifesti di
madama Reale e de' principi cognati, tendenti
ognuno alla propria giustificazione.
Si venne dunque a nuova rottura, e i Franzesi
nel dì 6 di marzo s'impadronirono di
Moncalvo, e poscia passarono nel dì 12
d'aprile ad assediare Ivrea. Colà ancora
giunse, tornato di Francia, il <i>conte di Arcourt</i>
con alcune nuove brigate di combattenti;
ed, appena fatta la breccia, nel
dì 23 d'esso aprile volle venire all'assalto,
non con altra orazione animando i
soldati, che con dir loro: <i>Miei figli, salvate
le mura al re: tutto il resto è per voi</i>. Ma
fallirono i conti, e fu forzato a ritirarsi
colla perdita di trecento uomini: sì bravamente
si difesero gli assediati. Era
intanto uscito in campagna il principe
Tommaso coll'armata spagnuola, e per
fare una diversione andò sotto Chivasso,
sperando di mettervi dentro il piede con
una scalata. Gli costò il tentativo circa
quattrocento soldati. Ciò non ostante ne
formò l'assedio, e fu questo cagione che
l'Arcourt si levasse di sotto Ivrea. Andarono
dipoi le due nemiche armate badaluccando
un pezzo; se non che i marchesi
Villa e di Pianezza furono spediti
all'assedio di Ceva, sostenuta con vigore
da quel presidio, ma in fine obbligata
alla resa: anche il Mondovì venne alla
loro ubbidienza. Passarono poscia i Marchesi
col campo sotto Cuneo, città, che
per la sua situazione avea fatto abortire
tanti assedii in addietro, e molti altri ancora
rendè vani nei tempi susseguenti.
Pure per mancanza di munizioni da
guerra, dopo cinquantatrè giorni di ostinata
difesa, nel dì 16 di settembre se ne
impossessarono con insigne gloria dell'Arcourt
e del marchese Villa. Ridussero
poscia alla loro ubbidienza anche
Demont e Revel; quando all'incontro
il principe Tommaso altra utile impresa
far non potè che quella di ricuperar
Moncalvo. Passò il resto dell'anno in
negoziati, per trovar maniera di stabilir
qualche concordia fra madama Reale e
<span class="pagenum" id="Page_1107">[1107]</span>
i principi suoi cognati, i quali per la
perdita di Cuneo e di tanti altri luoghi,
ormai conoscevano quanto poco lor giovasse
l'aderenza agli spagnuoli. Al <i>marchese
di Leganes</i>, che per le istanze del
principe Tommaso fu richiamato in Ispagna,
fu sostituito nel governo di Milano
il <i>conte di Siruela</i>.
</p>

<p>
Appartiene all'anno presente la scena
del picciolo principato di Monaco, da
gran tempo posseduto dalla casa Grimalda
nella riviera di Genova. Fin dall'anno
1605 riuscì agli Spagnuoli di poter
ivi mettere presidio mercè di alcuni
vantaggi proposti a quella casa. Col tempo
si trovò troppo malcontento di questi
ospiti <i>Onorato Grimaldi</i> principe di quel
luogo, perchè, non correndo le paghe,
era costretto egli del suo a mantenere chi
gli facea da padrone addosso. Intavolò
dunque un segreto trattato per iscuotere
quel giogo, e sottomettersi al creduto più
dolce e vantaggioso dei Franzesi. Venne
il tempo che s'era indebolita di molto la
guarnigione spagnola; allora fu, che il
principe, dopo aver data una lauta cena
e buon vino a que' pochi uffiziali, li mandò
a dormire; ed egli, chiamati a sè alcuni
suoi sudditi, fatti prima carcerare
sotto colore di varii delitti, propose loro
la risoluzion fatta di liberarsi dagli Spagnuoli.
Prese dunque l'armi da essi, e
da tutti i suoi cortigiani, nella notte precedente
al dì 18 di novembre, fecero
prigione chiunque dei fanti non osò far
resistenza; e, spedito immantenente l'avviso
al governatore della Provenza, ricevè
da lì a poco per mare soccorso di
gente e di munizioni. Così entrò in Monaco
presidio franzese, che tuttavia vi
persiste, avendo quel principe ricevuto dal
re Cristianissimo in ricompensa degli Stati,
a lui tolti nel regno di Napoli, il ducato
di Valenza nel Delfinato, con pensioni ed
altri feudi in altre provincie di Francia.
Ma mentre inclinavano gli affari turbatissimi
del Piemonte verso la quiete, ecco,
per la corrotta costituzione del mondo,
in cui sì facilmente imperversa l'ambizione
<span class="pagenum" id="Page_1108">[1108]</span>
e l'interesse con altre maligne
passioni de' regnanti, aprirsi il varco ad
un'altra guerra. Colla lunga età ed imperio
di <i>papa Urbano VIII</i>, aveano avuto
agio i Barberini suoi nipoti di accumular
immense ricchezze e beni; e siccome all'opulenza
suol tenere dietro il fasto e la
superbia, ed anche l'ansietà di sempre
più salire in alto, non mancavano certamente
questi mantici nel cuore de' suoi
fortunati nipoti, cioè de' <i>cardinali Francesco</i>
ed <i>Antonio</i>, e di <i>don Taddeo</i> principe
di Palestrina, poichè il terzo <i>cardinale
Barberino</i>, cioè <i>Antonio</i> seniore, conservò
sempre i buoni alimenti della religione
cappuccina, del qual ordine egli
fu. Quanto più venivano calando le forze
del corpo, e la vivacità dello spirito nel
vecchio papa, tanto più andava crescendo
l'autorità del cardinale Francesco da
lui prediletto, che sotto nome del pontefice
operava quanto a lui piaceva.
</p>

<p>
Ora avenne, che <i>Ranuccio</i>, e poscia
Odoardo suo figlio, duchi di Parma, per
li loro precedenti impegni aveano contratto
di molti debiti in Roma, e formato
quivi un monte, con assegnare ai creditori
il pagamento dei frutti sul ducato di
Castro e Ronciglione, posto fra la Toscana
e il Patrimonio di San Pietro, che
era riconosciuto in feudo dalla Chiesa romana.
Amoreggiavano i Barberini quello
stato, e proposero di comperarlo, o di
prendere per moglie una figlia del duca
Odoardo, che lo portasse in dote. Ma,
essendo venuto il medesimo duca a Roma
nell'anno 1639, per cagion di esso
monte, e per trattar della promozione
alla porpora di <i>Francesco Maria</i> suo fratello,
e per altri affari, fu dissuaso a lui
quel parentado; il che produsse non poche
amarezze fra lui e i Barberini, i quali
gli attraversarono ogni negozio, contrastarono
anche gli onori dovuti alla sua
dignità. Crebbero poscia i disgusti, perchè
fu vietata al duca la tratta dei grani
di Castro, ch'era la maggior sua rendita;
e, non potendosi perciò pagare i frutti
del monte, si fecero saltare su i creditori
<span class="pagenum" id="Page_1109">[1109]</span>
contra di lui in Roma, ed uscirono citazioni
ed altri atti giudiziali. Andò in furore
Odoardo Farnese, siccome principe
di alte idee e risentito, prendendo
tutti questi atti come affronti a lui fatti
dai nipoti del papa, per voglia di spogliar
lui, ed arricchire sè stessi di quegli
Stati. E perciocchè egli era solito a misurare,
non dalle forze, ma dall'animo
suo le cose, spedì Delfino Angelieri con
qualche presidio a Castro, che cominciò
a far quivi delle fortificazioni. Fu ciò
valutato in Roma come un principio di
ribellione; e però poco stette ad uscire
un monitorio coll'intimazion di tutte le
pene spirituali e temporali, se in termine
di trenta giorni non si demolivano le fortificazioni,
e non si sbandava il presidio.
Poscia si stimò ben impiegato il danaro
della camera apostolica in fare con tutta
fretta un armamento di sei mila fanti e
cinquecento cavalli a Viterbo, e un bel
preparamento di artiglierie ed attrezzi.
Commossi da questo rumore e dalle doglianze
del duca di Parma il <i>senato veneto</i>,
il <i>vicerè di Napoli</i>, i ministri del <i>re
Cristianissimo</i>, di <i>Ferdinando II gran
duca</i> di Toscana e di <i>Francesco I duca</i>
di Modena, si diedero premurosamente
a trattare di aggiustamento, e a proporre
varii partiti, ma con avvedersi in
fine, che quella corte ad altro non tendeva,
che a tirare in lungo l'affare, tanto
che spirassero i trenta giorni, ed anche
quindici altri che per misericordia si ottennero.
</p>

<p>
Passati in effetto questi termini, il
marchese Luigi Mattei, mastro di campo
generale del papa, si mosse da Viterbo
colle milizie nel dì 27 di settembre, e
con poca fatica s'impadronì della Rocca
di Montalto, e finalmente nel dì 13 di
ottobre anche di Castro, con restar dubbiosa
la fede o il coraggio dell'Angelieri,
che sì presto capitolò la resa. Questi soli
erano i due luoghi forti di quel ducato;
però tutto il resto venne in potere dei
Papalini. Vie più allora si affaccendarono
i principi suddetti per trovar temperamento,
<span class="pagenum" id="Page_1110">[1110]</span>
con istudiarsi ciascun d'essi di
spegnere il nascente incendio. Ma i Barberini
esultanti fra il plauso universal
de' Romani per tale acquisto, ed animati
maggiormente dal gran vantaggio
del possesso ottenuto, non proponevano
se non condizioni, da lor conosciute tali
che non sarebbono accettate. Intanto si
applicavano ad aumentar le loro soldatesche,
e i presidii delle piazze, e spezialmente
inviando gente ai confini del
Bolognese e Ferrarese per ogni precauzione
contro la repubblica veneta e contro
il duca di Modena. E perciocchè dagli
ecclesiastici, benchè destinati da Dio
al regno spirituale, si fa non minor festa
e tripudio per l'acquisto dei beni temporali,
di quel che facciano i secolari, il
pontefice, tutto giubilante per quello di
Castro e di Ronciglione, volle con una
promozion di cardinali coronar la sua
gioia; e questa fu fatta nel dì 16 di dicembre
dell'anno presente. Intorno a che
non si ha a tacere che erano dianzi seguite
delle commedie, perchè il pontefice
oppure il <i>cardinal Francesco</i>, uomo cupo
e perplesso in tutti gli affari, non aveano
voluto ammettere per loro particolari riflessi
a questo onore il principe <i>Rinaldo
d'Este</i>, fratello del duca di Modena, promosso
dall'imperadore, nè monsignor
<i>Giulio Mazzarino</i> Romano, proposto dal
re Cristianissimo, nè l'abate <i>Francesco
Peretti</i> Romano anch'esso, alle preghiere
della Maestà Cattolica. Superati in fine
tutti gli ostacoli, seguì la promozione di
que' tre soggetti con dieci altri, non senza
querele de' privati franzesi, che videro
anteposto a tutti loro nella nomina del
re il Mazzarino Romano. Ma il Richelieu,
che avea per tante pruove conosciuto il
mirabil talento di quest'uomo, e l'attaccamento
alla sua persona, il portò di peso
alla porpora, per valersi di lui a sostenere
l'esorbitante sua autorità, che gli
avea poco fa eccitati contro non solo
gravi pericoli, ma guerre ancora. E però
essendo mancato di vita fra Giuseppe
cappuccino, stato in addietro il suo braccio
<span class="pagenum" id="Page_1111">[1111]</span>
diritto, confidando nel Mazzarino,
ebbe a dire a chi si condoleva con lui di
questa perdita: <i>La breccia è riparata</i>.
</p>

<hr />
</div>

<div class="chapter">
<h2 class="hidden" id="MDCXLII">MDCXLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Urbano VIII</span> papa 20.</td>
  </tr>
  <tr>
    <td><span class="smcap">Ferdinando III</span> imperad. 6.</td>
  </tr>
</table>

<p>
Cotante pratiche di accordo, durante
il verno e la primavera di questo anno,
furono tenute in Piemonte fra i ministri
della <i>duchessa Cristina</i> e del <i>re Cristianissimo</i>
dall'un canto, e del <i>cardinal
Maurizio</i> e del <i>principe Tommaso</i> dall'altro,
che ne seguì a dì 14 di giugno strumento
di concordia. Restò la duchessa
tutrice del picciolo duca suo figlio <i>Carlo
Emmanuele</i>, e reggente degli Stati; il cardinale
luogotenente della contea di Nizza,
e il principe Tommaso d'Ivrea e del
Biellese, con avere i due principi una
speziosità d'assistenza ai più importanti
affari, finchè il duca uscisse di minorità.
Promise il re di Francia la sua protezione,
e varie pensioni ai principi; e per
valevole cimento della loro buona armonia
con madama Reale, fu stabilito,
con dispensa pontificia, il matrimonio di
esso cardinal Maurizio colla principessa
<i>Luigia Maria</i> sua nipote e sorella del
picciolo duca. Depose il cardinale la sacra
porpora, e si effettuò il di lui sposalizio
colle dovute solennità nel dì 21 di
settembre: con che ebbe fine la guerra
civile del Piemonte. Grandi lamenti e
schiamazzi fecero per questo gli Spagnuoli;
ed avvenne che il <i>conte di Siruela</i>
governator di Milano, ossia che non
peranche sapesse i suddetti negoziati, o
sapendoli prendesse consiglio solamente
dalla collera, precipitosamente richiamò
da Ivrea le sue truppe. Non fu pigro il
principe Tommaso a metterle in viaggio,
e perchè il Siruela, ravveduto della sua
balorderia, volle rimandarle colà, ebbe
per risposta dal principe di non averne
più bisogno. Così il cardinal Maurizio,
dopo aver disposte alle armi alcune migliaia
di Nizzardi, chiamò nel castello
<span class="pagenum" id="Page_1112">[1112]</span>
Francesco Tuttavilla, mastro del campo
spagnuolo, e gli ordinò, se voleva egli
uscire di là, di far uscire dalla città di
Nizza la sua guernigione, e convenne
ubbidire. Sicchè laddove in addietro gli
Spagnuoli faceano guerra al Piemonte,
si cangiò scena, e i Piemontesi uniti ai
Franzesi cominciarono le ostilità contra
di essi per ricuperar le piazze, che in lor
mano restavano. Trovavasi in questi tempi
lo Stato di Milano non poco infievolito
di forze; nè potea sperar bastevoli soccorsi
di Spagna, trovandosi quella monarchia
in troppo duri impegni, parte per
la guerra di Fiandra, e parte per la sollevazion
dei Catalani sostenuti da' Franzesi,
e molto più per la ribellion de' Portoghesi,
contra dei quali infelicemente
procedevano l'armi de' Castigliani. Però
non fu da maravigliarsi, se una brutta
piega cominciarono a prendere gli affari
di esso Stato di Milano a cagione della
metamorfosi suddetta.
</p>

<p>
Uscirono dunque in campagna i Franzesi
sotto il comando del <i>principe Tommaso</i>,
con cui poscia venne a congiugnersi
il <i>duca di Lungavilla</i>, mandato dal re
Luigi XIII al governo delle sue armi in
Italia. Secondo era il <i>marchese Guido Villa</i>,
fedelissimo generale di madama Reale
colla cavalleria piemontese. La prima
loro impresa fu sotto Crescentino, che,
dopo 15 giorni di assedio, verso la metà
di agosto capitolò la resa. Nel dì 22 di
esso mese Nizza dalla Paglia venne alla
loro ubbidienza: e con poca resistenza
fu anche ricuperata la città di Acqui.
Ognun si credeva, che queste armi continuerebbero
il corso per liberar dagli
Spagnuoli le restanti piazze del Piemonte,
quando all'improvviso nel dì 4 d'ottobre
andarono addosso a Tortona. Consisteva
questo esercito in dieci mila fanti
e quasi cinque mila cavalli. La città, siccome
priva di fortificazioni, incontanente
aprì le porte, e, ridottasi la guernigione
spagnuola nel castello posto sulla collina
si vide poco appresso cinta d'assedio.
Fino a quest'ora il conte di Siruela era
<span class="pagenum" id="Page_1113">[1113]</span>
sembrato placido spettatore dei progressi
delle nimiche milizie; pur venne il dì 8
del mese suddetto, in cui diede la mossa
anch'egli a quante milizie potè raunare
per dar soccorso a Tortona. Ma restò
poi perplesso, perchè obbligato ad inviare
un corpo di milizie ad osservare gli andamenti
del marchese di Pianezza, il quale
con un altro corpo di Piemontesi e Franzesi
inaspettatamente giunto sotto Verrua,
avea data la scalata a quella terra, e se
ne era impadronito, e nel dì 20 del medesimo
mese ebbe anche la rocca, posto
di somma importanza. Ciò non ostante
si accostò il Siruela a Tortona, sulla speranza
forse che al suo comparire si avessero
a ritirar per la paura i Franzesi. Ma
nè quelli si mossero, nè egli osò di tentare
il pericoloso giuoco di una battaglia;
sicchè nel dì 25 di novembre il presidio
spagnuolo di quel castello con patti di
buona guerra lo lasciò in potere degli
assedianti. Il principe Tommaso seppe far
tanto dipoi alla corte di Parigi, che il re
gli diede in dono essa città di Tortona
con tutte le sue dipendenze, erigendola
in principato.
</p>

<p>
Nè si dee tacere che in Parigi appunto
nel dì 4 di dicembre diede fine
alla sua vita e alle sue sterminate idee
<i>Armando cardinale di Richelieu</i>, personaggio,
che, mirato dall'un lato, meritò
d'essere collocato fra gli eroi di questo
secolo pel suo maraviglioso ingegno, per
li tanti benefizii da lui recati in Francia
alla religion cattolica, nell'avere mirabilmente
depressi gli Ugonotti, restituita
la disciplina monastica, ornato il clero
di uomini insigni per la pietà e pel sapere,
e per aver portata la corona di Francia
a un grande auge di gloria e di potenza.
Ma, considerato dall'altro lato, furono
bene contrappesate, anzi superate dai
vizii e difetti le sue virtù. Era il suo capo
l'officina delle cabale, e il lambicco di
quella mondana politica che solo pensa
al guadagno: il suo cuore un emporio
d'ambizione, d'odii e di vendette, non
avendo egli saputo mai perdonare e nè
<span class="pagenum" id="Page_1114">[1114]</span>
pur lo seppe vicino alla morte, perchè,
consigliato a farlo, rispose di non conoscere
altri nemici che quei del re e del
regno. La persecuzion da lui fatta al fratello
del re e a tanti grandi del regno, e
spezialmente la scandalosa contro <i>Maria
de Medici</i> regina madre dello stesso <i>re
Lodovico XIII</i>, non si contò al certo fra
le sue virtù. Non potè quella saggia ed
infelice principessa prolungare tanto la
vita da vedere il fine del suo persecutore,
perchè nel dì 4 di luglio dell'anno presente
era mancata di vita in Colonia,
cioè in esilio, con terminare la lunga
serie de' suoi disastri. In somma fu considerato
da molti il Richelieu come un
tiranno della Francia, e tiranno fu dello
stesso re, il quale pien di clemenza e buona
volontà, per la forza e signoria che avea
preso sopra di lui questo sanguinario
ministro, comparve crudele, e sembrò
in più occasioni schiavo del servo suo.
Quella stessa religione cattolica, ch'egli
promosse in Francia, molto si ebbe bene
a dolere di lui, per aver egli tanto cooperato
alla esaltazione del luteranismo e
calvinismo in Germania ed Olanda. Morì
questo cardinale, odiato quasi da ognuno,
e internamente ancora ne provò contentezza
il medesimo re Lodovico, al
trovarsi libero da sì duro tutore. Era
già introdotto negli affari di quella corte
e nel favore anche di quel monarca, il
<i>cardinal Mazzarino</i>, uomo che nella perspicacia
della mente e nell'accortezza,
quasi potea competere col Richelieu, ma
di massime più moderate ed amorevoli,
e però fu fatto presidente del consiglio,
con autorità nondimeno limitata, essendosi
dichiarato il re di voler da lì innanzi
ricordarsi un po' più di essere quel che
era. Furono anche richiamati dall'esilio
e dalle carceri non pochi, già vittime
dell'odio del defunto implacabile porporato.
</p>

<p>
Si andarono in questi tempi sempre
più esacerbando gli animi de' Barberini
e di <i>Odoardo duca</i> di Parma, ed uscì in
Roma sentenza di scomunica e di devoluzione
<span class="pagenum" id="Page_1115">[1115]</span>
di tutti i suoi Stati alla camera
apostolica; oltre a ciò si aumentò in Roma
e in Viterbo l'armamento, per gastigare
questo chiamato ribello. Dal suo
canto anche il duca coll'impegnar le gioie,
e prendere danari a frutto, ed ottenerne
qualche somma dalla repubblica
veneta, si diede a far gente, e pubblicò
un manifesto delle sue ragioni, che dispiacque
forte a Roma. Non lasciavano
essa repubblica, il gran duca, e il duca
di Modena di continuare i trattati di aggiustamento;
ma durezze s'incontravano
da ambe le parti. Si andò in questa maniera
baloccando un pezzo, finchè, raunato
sul Bolognese un copioso esercito
pontifizio con tutti gli attrezzi militari,
si vide comparire a Modena Giovanni
Agostino Marigliani a chiedere il passo
per quelle genti alla volta di Parma. Si
andò schermendo il <i>duca Francesco I</i>, e
intanto avvisò i Veneziani e il <i>gran duca
Ferdinando</i> dei grandiosi disegni dei Barberini,
affatto rivolti a turbar la quiete
comune. Venuto poscia il conte Ambrosio
Carpegna a far più forti istanze,
ed anche minacce pel suddetto passaggio,
il duca di Modena, che si trovava come
disarmato, fu costretto ad accordarlo se
nello spazio di un mese non seguiva
concordia fra la camera apostolica e il
duca di Parma. Allora fu che i Veneziani,
per altri motivi ancora disgustati del
governo dei Barberini, e il gran duca,
e il duca di Modena, egualmente cognati
d'esso duca Odoardo, non volendo soffrire
il di lui precipizio, nel dì ultimo di
agosto formarono fra loro una lega difensiva.
Attese il duca di Modena a rinforzarsi
di gente, a fortificare e provveder
di munizioni le sue piazze, e ricevette
anche dalla repubblica un aiuto
di tre mila fanti e di trecento cavalli,
risoluto di contrastare il passo ai Papalini.
Altri soccorsi ancora doveano a lui
venire dalla Toscana. Furono cagione
questi ripieghi, che i Barberini fermassero
l'impetuoso corso dei lor disegni.
Trovavasi intanto in uno strano labirinto
<span class="pagenum" id="Page_1116">[1116]</span>
il Farnese, perchè di gran gente
avea raccolto; forze gli mancavano per
mantenerle; e vergogna gli parea il licenziarle,
stando tuttavia pendenti gli
affari suoi. Perciò spinto dalla disperazione,
e non già guidato da sano
consiglio, determinò di passare per lo
Stato ecclesiastico, con isperanza di ricuperar
Castro, e mandò a chiedere il
passo al duca di Modena. Per quanto
questi non si stancasse con lettere, e
con inviargli anche a questo fine il conte
Fulvio Testi per dissuaderlo, non potè
vincere la ferocia dell'animo suo. Pertanto
nel dì 10 di settembre si mosse da
Parma con soli tre mila cavalli, senza
artiglierie, senza altri militari attrezzi;
ed essendo transitato per lo Stato del
duca di Modena, arditamente entrò nel
Bolognese. Seco era il <i>maresciallo di
Etrè</i>, non già perchè la Francia avesse
preso ad aiutare il duca, ma perchè esso
maresciallo non godeva la buona grazia
del re suo signore.
</p>

<p>
Se troppo capricciosa scena fu quella
del duca, disapprovata anche da altri
principi, riuscì ben più ridicola l'altra
dell'esercito pontifizio, ascendente, per
quanto fu detto, a diciotto in ventimila
guerrieri, la maggior parte nondimeno
dei quali è da credere, che fosse di villani
atti a maneggiar la zappa e il badile,
e non già spade e moschetti, che al comparire
del Farnese tutto si scompigliò
e dissipò, come fan le passere all'arrivo
del nibbio. Chi qua, chi là, senza che gli
ufiziali potessero ritenerli, se pur gli ufiziali
non furono i primi a menar le gambe.
<i>Don Taddeo Barberino</i>, prefetto di Roma
e generale della Chiesa, solamente allorchè
arrivò a Ferrara si tenne sicuro.
Passò trionfalmente il duca Odoardo per
le città della Romagna, che niuna resistenza
fecero, senza inferir danno, contento
delle necessarie provvisioni per gli
uomini e per li cavalli. Non gli mancò
biasimo presso alcuni politici, perchè non
si fermasse ed afforzasse in quella ubertosa
provincia, atta a mantener la sua
<span class="pagenum" id="Page_1117">[1117]</span>
gente, e a fargli poscia conseguir dei vantaggi
in una concordia. Ma egli per Meldola
e per la Toscana passò a Castiglione
del Lago dove fece alto, per dar agio a
qualche trattato. Per sì baldanzoso e felice
passaggio del Farnese gran commozione,
gran terrore si svegliò in Roma,
dove ognun si facea lecito di sparlare dei
Barberini, temendo di vedere fra poco
un nuovo Borbone alle porte di quella
gran città. Il vecchio papa, a cui faceano
sapere i nipoti quel solo che loro piaceva,
non potè ignorare in tale congiuntura i
movimenti del duca, e i lamenti e lo sbigottimento
del popolo. Anzi spaventato
anch'egli, forse perchè sospettava intelligenze
e congiure in Roma stessa, si portò
al Vaticano, per salvarsi, occorrendo, in
castello Sant'Angelo, con isfogar poi la
collera contro i nipoti, che lo aveano condotto
in questo imbroglio. Si mise poi
l'affare in negoziati fra essi Barberini e
i ministri della Francia e del gran duca,
cioè in quella via che appunto giovava ai
primi, per guadagnar tempo e fortificarsi,
siccome in fatti avvenne. L'ozio intanto
e la voce di un vicino aggiustamento,
ispirò la deserzione ai soldati del duca, e
quanto più gli altri cresceano di forze, e
si sminuiva la paura, tanto più egli si andava
di giorno in giorno indebolendo.
Ciò non ostante si formò una capitolazione,
e parve accordato il deposito di
Castro; si venne anche a qualche sospension
d'armi; ma il duca in fine si trovò
burlato da chi ne sapea più di lui in questo
mestiere. Laonde, avvicinandosi il verno,
prese la risoluzione di tornarsene indietro
colle pive nel sacco, lagnandosi
forte del gran duca cognato, che, a riserva
di un tenue aiuto di danaro, con sole
parole lo avea largamente assistito fin qui;
siccome si dolse il duca di Modena, perchè
i Veneziani, lasciandolo col peso addosso
di tante truppe sue e straniere, non
gli permisero mai, durante lo scompiglio
dei Barberini, di entrare nello Stato ecclesiastico;
intorno a che egli forte premeva,
sì pel proprio interesse, come per
<span class="pagenum" id="Page_1118">[1118]</span>
dar polso ai negoziati che si facevano
pel duca suo cognato. Tornossene dunque
a Parma il Farnese, andarono per
terra tutti i trattati, e restarono più che
mai imbrogliate le cose con gran festa
dei Barberini, che aveano saputo vincere
senza far nulla. E così terminò l'anno
presente con questa, quasi dissi, comica
guerra, e con una lega piena di secreti
riguardi e di un fiacco calore, che nulla
giovò al duca di Parma, e solamente
servì a rendere più orgogliosi i di lui nemici.
Degno è ben <i>Galileo Galilei</i> Fiorentino,
che si faccia qui menzione della sua
morte, accaduta nel dì 8 di gennaio del
presente anno. Gran filosofo, insigne matematico,
celebre astronomo, sì benemerito
di queste scienze si rendè, per confessione
ancora degli stranieri, che neppur
presso i nostri verrà mai meno il
glorioso suo nome.
</p>

<hr />
</div>

<div class="chapter">
<h2 class="hidden" id="MDCXLIII">MDCXLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Urbano VIII</span> papa 21.</td>
  </tr>
  <tr>
    <td><span class="smcap">Ferdinando III</span> imperadore 7.</td>
  </tr>
</table>

<p>
Non potea darsi pace il <i>conte di Siruela</i>
governator di Milano per la perdita
della città di Tortona, a lui tolta dal <i>principe
Tommaso</i>. Sommamente bramoso di
ricuperarla, fece massa di quanta gente
potè, e, senza aspettare la primavera, e
quando men se l'aspettava esso principe,
nel dì 9 di febbraio comparve colà coll'esercito
suo e ne formò l'assedio, assicurandosi
con una forte circonvallazione,
e con una fila di trincieramenti da chi
tentasse di recarle soccorso. Spedì ancora
un altro corpo di truppe sotto il marchese
di Caracena, per custodire i passi
dei fiumi. Conosciutasi dal marchese Tommaso
la difficoltà di soccorrerla, altro ripiego
non ebbe che quello di tentare una
potente diversione. Dopo aver fatta paura
a Novara, si portò nel dì 12 d'aprile
sotto Asti, dove era guarnigione spagnuola,
e gli riuscì d'impadronirsi in
quattro giorni di quella città, e poscia del
castello, e finalmente nel dì 3 di maggio
<span class="pagenum" id="Page_1119">[1119]</span>
della cittadella. Intanto non soccorsa da
alcuno Tortona, nel dì 16 di maggio ritornò
all'ubbidienza del governator di
Milano, e spirò in un momento il nuovo
principato d'esso principe Tommaso. A
lui dalla corte di Francia venne in questi
tempi la patente di generale dell'armi
di sua maestà, con tale autorità, che
nacquero dissapori fra lui e madama
Reale, da che ella scorgea più favoriti i
principi suoi cognati che lei medesima;
e tanto più perchè fu posto presidio franzese
in Asti. Ma in Francia non lieve
mutazion di cose avvenne, essendo ivi
mancato di vita in età di quarantadue
anni il <i>re Lodovico XIII</i>, a cui fu dato il
titolo di Giusto, nel dì 14 di maggio,
cioè nel dì stesso in cui fu ucciso il re
Arrigo IV suo padre: morte succeduta
allorchè i suoi popoli, liberati non meno
che egli dal temuto cardinale di Richelieu,
cominciavano a risentire i benigni
influssi di quell'amorevole e mansueto
monarca, che nondimeno per sua disgrazia
comparve crudele per non aver saputo
difendersi dalla prepotenza di un
favorito, il quale sotto nome di lui avea
riempiute le prigioni d'innocenti, e spolpati
di sostanze i popoli tutti. A lui succedette
Lodovico XIV delfino di Francia
in età di cinque anni e di alquanti mesi
sotto la tutela della <i>regina Anna d'Austria</i>
sua madre, che fu dichiarata reggente.
Mirabil fu la destrezza con cui poco a
poco subentrò nel governo degli affari il
<i>cardinale Giulio Mazzarino</i>, benchè straniero
e creatura dell'odiato Richelieu; e
seppe ben prendere le redini di quella monarchia.
Continuarono poscia in Piemonte
i felici successi dell'armi franzesi
e piemontesi, avendo il <i>marchese Villa</i>
sottomessa Villanuova d'Asti a madama
Reale nel dì 12 di luglio. Portossi dipoi
il principe Tommaso con tutto l'esercito
all'assedio di Trino, terra ben fortificata
e di grande importanza. Al <i>conte di Siruela</i>
era succeduto il <i>marchese di Vellada</i>
nel governo di Milano, e questi uscì
in campagna per disturbar quell'assedio;
<span class="pagenum" id="Page_1120">[1120]</span>
ma sì grande fu la diligenza del principe,
sì vigorosi gli assalti, che quella piazza,
non potendo più reggere, si diede vinta
nel dì 24 di settembre. Nulla di più rilevante
avvenne in quelle parti, se non che
la duchessa reggente fece venire dalla
Savoia in Piemonte il piccolo duca <i>Carlo
Emmanuele</i> con somma consolazione di
tutti i sudditi suoi, ma senza volerlo in
Torino, finchè vi stavano di guernigione
i Franzesi.
</p>

<p>
Per gli artifizii co' quali erano stati
sonoramente beffati dai Barberini e dai lor
ministri nel precedente trattato di concordia,
stavano cogli animi assai alterati
i collegati, cioè la <i>veneta repubblica</i>, il
<i>gran duca</i> e il <i>duca di Modena</i>. Ma più di
essi ardeva di sdegno il <i>duca di Parma
Odoardo</i>, trovandosi più che mai impaniato
con soldatesche sopra le sue forze,
e senza que' mezzi che occorrono per
cominciare e proseguire il troppo dispendioso
impegno della guerra. Pensò di
spedire nel furore del verno tre mila fanti
per l'Apennino in Lunigiana ad imbarcarsi
in varie tartane, sperando che per
mare giugnendo all'improvviso alla spiaggia
di Castro vi potessero sorprendere la
Rocca di Montalto. Non mancano mai
fedeli avvisatori alla corte di Roma, e
questa provvide al bisogno dei luoghi esposti
al pericolo. Oltre a ciò quelle tartane
perseguitate da una fiera burrasca,
ebbero per gran favore il potersi salvare
a Genova e Porto Fino, dove la gente si
sbandò e passò al soldo degli Spagnuoli
assedianti allora Tortona. Per sì precipitosi
consigli poco fu lodato il duca di
Parma, e i Romani, secondo il solito
delle nostre povere teste, interpretarono
la disgrazia del Farnese per una dichiarazion
del cielo in loro protezione e favore.
Intanto s'ingrossò forte l'esercito
papalino sul bolognese e ferrarese. E
mentre i collegati con irresoluzioni continue
van consultando le maniere di non
lasciar perire il Farnese, egli disperatamente,
nel dì 21 di maggio, s'inviò alla
volta del ferrarese con sei reggimenti di
<span class="pagenum" id="Page_1121">[1121]</span>
fanteria, altrettanti di cavalleria ed uno di
dragoni, seco menando otto pezzi d'artiglieria.
I presidii pontifizii del Bondeno
e della Stellata gli cederono, senza farsi
pregare, il posto, ed egli in quei siti si
fortificò, costringendo il paese a dargli di
che vivere. Non tardarono più i <i>Veneziani</i>
a muoversi, ed occuparono sul ferrarese
Trecenta, Figheruola ed Ariano.
Si mosse ancora <i>Francesco duca</i> di Modena
colle sue genti, consistenti in quattro
mila fanti e mille e ducento cavalli
scelti, oltre al treno dell'artiglieria e
delle munizioni, per entrar anch'egli nel
Ferrarese: nel qual tempo ancora fece
esibire al papa, e pubblicò colle stampe
le ragioni sue sopra Ferrara e Comacchio,
come Stati indebitamente occupati
dalla camera apostolica alla sua
casa. Doveano andar seco di concerto il
duca di Parma e il generale de' Veneziani;
ma si trovò che il Farnese, benchè
per aiuto suo si fosse formata quella lega,
non vi volle entrare, nè muovere dal
sito dove egli si era annidato, siccome
neppure il Pesari Veneto compariva ad
unir le sue armi coll'Estense.
</p>

<p>
Diede campo questa irresoluzione e
mala intelligenza dei collegati al <i>cardinal
Antonio Barberini</i>, legato e generale dell'armata
papale, di spignere il marchese
Mattei con quadro mila fanti sul territorio
di Modena, che occupò San Cesario,
Spilamberto, Vignola, Guiglia ed altri luoghi,
commettendo dappertutto crudeltà ed
incendii, come s'egli fosse stato uno spietato
bassà. A questa parte dunque si voltò
il fuoco maggior della guerra. Nel
dì 14 di giugno fu spedito dal duca di
Modena il cavalier della Valletta sul Bolognese,
per tentare l'occupazione di Crevalcuore,
ma vi restò spelazzato dai Papalini.
E perciocchè le poche schiere venete,
venute in rinforzo di esso duca, teneano
ordini diversi dall'idee del duca,
prevalendosi il cardinale legato della
poca buona armonia dei suoi avversarii,
nel dì 19 di luglio si portò all'assedio di
Nonantola. Avea il duca Francesco I, con
<span class="pagenum" id="Page_1122">[1122]</span>
licenza dell'imperadore, richiamato dì
Germania il generoso <i>conte Raimondo
Montecuccoli</i>, suo vassallo, che poi tanta
fama si procacciò nel generalato delle
armi cesaree, e l'aveva costituito generale
delle sue truppe. Al soccorso di Nonantola
marciò il prode cavaliere, e sì
caldamente assalì l'oste nemica, che la
mise in rotta colla strage e prigionia di
molti, e col guadagno d'artiglierie. Lo
stesso cardinale Antonio, che animava
colle benedizioni i suoi a far bene il loro
dovere, corse pericolo della vita, essendogli
stato ucciso sotto il cavallo. Un altro
buon corridore il mise poscia in salvo.
Entrò allora il duca di Modena sul
bolognese, impadronendosi di Piumazzo,
Bazzano ed altri luoghi, spargendo il terrore
sino alle porte di Bologna. E già si
disponeva egli ad assalire quella vasta e
sgomentata città, quando eccoti avviso,
che un grosso corpo di Papalini, passato
il Po a Lagoscuro, avea sorpreso il forte
dei Veneziani, e quivi alzava in fretta delle
fortificazioni. Furono per questo richiamate
dai Veneziani le milizie loro,
che erano sul modenese, e fu forzato il
duca a ritirarsi. Guerra intanto era anche
ai confini del Sanese e del Perugino
fra le genti del papa e quelle del <i>gran
duca Ferdinando II</i>, essendo riuscito ai
Fiorentini di occupar Città della Pieve,
Monte Leone, Castiglione del Lago, contuttochè
il <i>duca Savelli</i> con maestà di
guerra li tenesse ben ristretti, e rendesse
loro la pariglia. Trovandosi impegnate
colà le milizie di Toscana, venne in mente
al cardinale Antonio di tentare un bel
colpo. Fece egli improvvisamente sul
principio di ottobre marciare il signor di
Valenzè dal Bolognese per la via della
Poretta alla volta di Pistoia, con disegno
di sorprendere quella città sprovveduta
di presidio. Con quattro mila fanti e mille
cavalli andò egli, e giunse a dare la scalata
a Pistoia. Ma non corrispose al suo
valore la fortuna, perchè i cittadini coraggiosamente
difesero le mura, benchè
non potessero poi esentar la campagna da
<span class="pagenum" id="Page_1123">[1123]</span>
un grave saccheggio. Per questo accidente
dimandò il gran duca soccorso ai
Veneziani e al duca di Modena, i quali
accorsero per tagliare la strada al ritorno
del Valenzè; ma egli, dove men sel
credevano, passò e li lasciò delusi.
</p>

<p>
Dopo queste, ed altre molte azioni di
non molto rilievo, che io tralascio, fatte
in queste parti, ed anche in Toscana, dove
i Fiorentini non meno nelle difese che
nelle offese riportarono molto onore;
questi bravi combattenti andarono a cercar
riposo, lasciando che nei gabinetti seguitassero
le teste politiche i lor duelli,
per mettere fine ad una guerra, che costava
poco sangue, ma che serviva a distruggere
assaissimo chi l'avea sul dosso.
Il bello fu, che <i>Odoardo duca</i> di Parma,
per cui pure era fatta la festa, se ne
stette sempre agiatamente al Bondeno e
alla Stellata senza nè pure stendere un
dito in aiuto dei suoi protettori: il che
diede molto da pensare e da dire agli
speculativi, e molto più da sclamare a
chi si trovava interessato in sì fatti imbrogli.
E giacchè si è fatta menzione all'anno
precedente di aver la morte liberata
la corte di Francia da un troppo violento
favorito e primo ministro di quel
re, non si dee ora tacere, che la prudenza
nel presente anno liberò anche la corte
di Spagna da un altro potentissimo favorito,
cioè dal <i>conte di Olivares</i>, appellato
il conte duca; perchè finalmente tiratosi
il sipario al mal governo di questo
ministro, per cui tante sciagure si erano
affollate sopra la monarchia spagnuola, il
<i>re Filippo IV</i>, arrivò nel 15 di febbraio
a cacciarlo di corte con relegarlo a Locches,
dove ben presto gli affanni e la rabbia
gli abbreviarono la vita.
</p>

<hr />
</div>

<div class="chapter">
<h2 class="hidden" id="MDCXLIV">MDCXLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLIV</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Innocenzo X</span> papa 1.</td>
  </tr>
  <tr>
    <td><span class="smcap">Ferdinando III</span> imperadore 8.</td>
  </tr>
</table>

<p>
Trattossi alla gagliarda nel verno dell'anno
presente dal <i>cardinale Alessandro
Bichi</i>, come plenipotenziario del re Cristianissimo,
<span class="pagenum" id="Page_1124">[1124]</span>
di comporre le differenze del
duca di Parma e dei principi collegati
con Roma. Bramavano forte la pace i Veneziani;
non men di loro v'era portato
il gran duca. Ancorchè i Barberini se ne
andassero pettoruti per avere vigorosamente
sostenuto l'onore dello Stato ecclesiastico
contro gli sforzi altrui, pure
conoscevano il bisogno di accomodarsi,
perchè miravano cadente il vecchio zio
papa, e le sue infermità davano a conoscere
ch'egli teneva già un piede nel sepolcro.
Gran tracollo poteano essi aspettarsi,
se durante la guerra fosse egli stato
rapito dalla morte. Si aggiugnevano i
richiami de' saggi cardinali, e le mormorazioni
e querele di tutti i sudditi della
Chiesa per sì ostinato e poco importante
impegno, che riusciva loro di sommo aggravio;
quando voce comune correa,
che il maneggio di questa guerra fruttasse
dei tesori alla stessa casa Barberina.
Nel mentre che si manipolava l'accordo,
non lasciarono i collegati di allestir nuove
truppe e far altri preparamenti per continuare,
occorrendo, la guerra. Anzi seguirono
sul principio di marzo varie ostilità
dei Veneziani contro i forti fabbricati
oltre il Po dai Papalini; e a Lagoscuro
di qua dal fiume occorse una fazion militare,
in cui il cavaliere Valletta mise in
rotta un corpo di milizie pontifizie colla
morte di duemila e colla prigionia di centocinquanta
persone. Accorso colà per
sostenere i fuggitivi il <i>cardinale Antonio</i>, e
caduto in un'imboscata tesagli dal medesimo
Valletta, appena potè egli salvarsi
colla velocità del cavallo, lasciando ivi
prigione il vicelegato di Ferrara Caraffa,
Antonio ossia Marco Doria governator
di quel forte, ed altri uffiziali. Per tali
motivi dunque si affrettarono i ministri
del pontefice e i mediatori ad ultimare il
trattato di pace. Fu questa sottoscritta in
Venezia dal <i>cardinale Giovanni Stefano
Donghi plenipotenziario</i> del sommo pontefice,
dal <i>cardinale Bichi</i> a nome del re
Cristianissimo, da <i>Giovanni Nani</i> per parte
della repubblica di Venezia, dal cavalier
<span class="pagenum" id="Page_1125">[1125]</span>
<i>Giambatista Gondi</i> pel gran duca di
Toscana e dal <i>marchese Ippolito Estense
Tassoni</i> pel duca di Modena. Un'altra
capitolazione a parte nello stesso giorno
nondimeno era stata fatta dai due cardinali
plenipotenziarii, riguardante l'accomodamento
del duca di Parma con sua
Santità. La somma di questo accordo fu,
che ognuno disarmerebbe ogni luogo in
questa guerra occupato, e che il papa, ad
intercessione del re Cristianissimo, assolveva
il <i>duca Odoardo</i>, stante una umilissima
sua supplica, dalle censure, promettendo
restituirgli, dopo sessanta giorni, il
ducato di Castro, rimettendo le cose nello
stato in cui erano prima della presente
guerra, e restando il re Cristianissimo
garante delle promesse fatte dai principi
contraenti.
</p>

<p>
E tal fine ebbe la guerra presente,
guerra brevemente da me abbozzata,
perchè nulla conteneva di grande, nulla
di glorioso nei consigli, nella condotta
e nelle azioni militari; e pur guerra con
tal prolissità e sì minutamente narrata
dall'abbate Vittorio Siri, come se si
fosse trattato di quella d'Annibale coi
Romani, o dell'altra di Cesare con Pompeo.
Se non fosse la gente avvezza a mirare
come facilmente sotto l'apparente
unione di molti nelle leghe si appiatti
la vera disunione, per la diversità dei
particolari privati interessi e desiderii,
non lascerebbe certo di maravigliarsi
come nel maneggio di questa guerra si
osservasse tanta melensaggine negli uni,
che poteano far tanto più, e nol fecero; e
l'ardore d'alcuni, ma sì mal secondato
da' compagni; conchiudendo gli scrittori,
che se i collegati fossero ben camminati
d'accordo, ed avessero unite le forze,
altra faccia avrebbero preso le cose, e
tante spese da lor fatte, e danni da lor
patiti, non sarebbero restati senza risarcimento.
La verità nondimeno è, che con
sì poche prodezze ottennero l'intento
loro di mettere in dovere l'orgoglio dei
Barberini, e di rimettere il duca di Parma
in Castro; benchè tal benefizio col
<span class="pagenum" id="Page_1126">[1126]</span>
tempo a lui nulla giovasse. E ciò per
colpa sua, perchè principe di poco consiglio,
e che si moveva per lo più secondo
il solo empito delle sue passioni. Tanto
oro ch'egli impiegò in questa guerra, se
fosse stato da lui applicato a soddisfare
i suoi montisti, avrebbe estinto il monte
dei suoi debiti, e risparmiato a sè e agli
altri il dispendio della rottura suddetta.
Ma egli volle guerra con restar poi brollo
in casa propria, e carico, come prima, dei
debiti suoi. Una più bella ne aggiunse
dipoi. Tanto la repubblica veneta, che il
gran duca, e il duca di Modena, quantunque
nulla avessero guadagnato in questo
sì dispendioso movimento d'armi, pure
con lettere piene di riconoscenza ringraziarono
il re Cristianissimo e la regina
reggente dell'aver procacciata la loro
pace. Il duca di Parma, che solo avea
raccolto il frutto dell'altrui spese e fatiche,
niun ringraziamento inviò alla corte
di Francia, e da lì a poco negò il transito
d'alcune truppe franzesi per li suoi Stati.
Cose tutte che probabilmente non riportarono
l'approvazion dei saggi. Quanto a
Roma, non si può dire in che discredito
restassero i nipoti del papa, e quanta odiosità
del pubblico si concitassero contro
per questa briga da lor voluta, che costò
tanti danni ai sudditi della Chiesa, accrebbe
a dismisura i dazi e le gabelle
nello Stato ecclesiastico, parte dei quali
dura tuttavia, portò delle piaghe alla
camera apostolica, che incancherite son
poi andate crescendo, e fece consumar
tanta copia d'oro, tratta da castello
Sant'Angelo, per soddisfare ai capricci di
chi si abusava dell'autorità concessagli
dal quasi decrepito zio. Ed è costante che
il povero papa, giacente in letto, restava
in troppe maniere ingannato dai nipoti,
e desiderò sempre la pace, richiedendo
solamente dal duca Farnese le umiliazioni
dovute alla sua sovranità: laddove
i nipoti altro non ambivano che guerra,
e guastavano tutte le tele ordite per la
concordia. Se questo poi possa bastare a
giustificar presso Dio un pontefice, il
<span class="pagenum" id="Page_1127">[1127]</span>
quale in vece di valersi del consiglio di
tanti saggi porporati, dei quali sempre
abbonda il sacro collegio, si abbandoni
in braccio ai nipoti, gravidi bene spesso
di umane passioni, alla tenuità della mia
opinione non conviene il deciderlo.
</p>

<p>
Ma del pontefice <i>Urbano VIII</i> andava
sempre più declinando all'occaso la sanità,
e poco potè goder egli della contentezza
d'aver restituita ai suoi popoli la
quiete. Fu scritto da altri che, in vece di
allegrezza, egli provò dei fieri tormenti
per tanti dispendii della camera apostolica,
per tanti gemiti e maledizioni dei
popoli, e per l'esito della guerra, in cui
restava intaccata non poco la sua riputazione;
e che questo crepacuore influisse
a rendergli disgustoso il sopravvivere.
Comunque sia, nel dì 29 di luglio, dopo
ventun anni di pontificato, egli terminò
i suoi giorni, restando perenne memoria
del suo vivacissimo spirito, del suo amore
alla giustizia, della sua letteratura, e dell'averla
fatta fiorire in Roma a' suoi
tempi, siccome ancora delle tante fabbriche
sue per ornamento e per difesa della
stessa Roma, e d'altri luoghi dello Stato
pontifizio. Ma siccome del troppo lungo
suo pontificato era annoiata la gente, e
le tante gabelle imposte per la guerra
voluta dai suoi nipoti, e il genio baldanzoso
ed imperante dei medesimi, congiunto
coll'avere adunate tante ricchezze,
assorbendo essi tutto senza farne
parte agli altri, aveano dato un potente
impulso all'invidia e alla malevolenza:
così, appena spirato il papa, fioccarono
le pasquinate, e vi fu pericolo di sedizione
nel popolo, e fuorchè le poche creature
dei Barberini, ognuno si facea lecito
di declamare contra di loro. Gran premura
aveano i due cardinali Barberini
<i>Francesco</i> ed <i>Antonio</i>, e grandi maneggi
fecero, perchè cadessero le chiavi di San
Pietro in persona creatura dello zio e
ben affetta alla lor casa. Ma perchè il
primo era capo della fazion barberina,
e l'altro dei Franzesi, siccome protettor
di quella corona, nè pur essi andavano
<span class="pagenum" id="Page_1128">[1128]</span>
d'accordo nelle lor pretensioni e mire, e
vennero anche un dì alle brusche fra
loro. Tanti hanno scritto, e con tanta diversità,
anzi contrarietà di questo conclave,
che non si sa cosa credere; nè all'assunto
mio è permesso d'indagare i
cupi nascondigli di quei maneggi, dove
non dovrebbe avere, e pure ha tanta
mano l'umana politica, la qual nondimeno
confusa sì sovente si truova dalla
suprema disposizione di Dio in bene della
sua Chiesa, riuscendo papa chi non si
credea o non si volea.
</p>

<p>
A me dunque basterà di dire, che
finalmente nel dì 15 di settembre (dal
Vianoli e dall'Oldoino, non so come,
è detto nel dì 14 d'esso mese) cadde
l'elezione nella persona del <i>cardinale</i>
<i>Giambatista Panfilio</i> Romano, che con
infinito applauso dei suoi concittadini
assunse il nome d'<i>Innocenzo X</i>. Era di
età di settant'anni, uomo dotto in leggi, di
aspetto ruvido e brutto, ma maestoso.
Mirabil cosa fu, che concorressero in lui
i cardinali Barberini, contuttochè il cardinale
Antonio per varii precedenti disgusti
il credesse nemico, almen poco
amorevole di sua casa, e perciò ne avesse
procurata dalla corte di Francia l'esclusione.
Ma dicono, che, interpostosi il <i>cardinal
Teodoli</i> e il marchese suo fratello
col signor di Sansciamon ambasciatore
di Francia, e adoperato l'ariete
d'altre arti, il tirassero in favor del Panfilio,
onde per lui poscia si dichiarasse
anch'esso cardinale Antonio. Restò intanto
fieramente esacerbata la corte del
re Cristianissimo per la condotta di esso
cardinale e dello stesso ambasciatore,
non già, come si volle far credere, che
si avesse a male l'elezion del novello
pontefice, ma perchè i medesimi avessero
prima diffamata la Francia, come
contraria e nemica alla di lui esaltazione,
e poi l'avessero aiutato a salire sul trono.
Gli effetti di questo sdegno poco stettero
a scoppiare, essendo venuti ordini
da Parigi che si levasse al <i>cardinale Antonio</i>
il brevetto della protezion della
<span class="pagenum" id="Page_1129">[1129]</span>
Francia, e che l'ambasciatore se ne tornasse
immediatamente a Parigi. Così
cominciò, ma qui non finì l'umiliazione
dei nipoti di <i>papa Urbano VIII</i>, quantunque
sui principii del suo governo <i>Innocenzo
X</i> si mostrasse (non è ben certo,
se con vero o pure con apparente affetto)
lor protettore e fautore: così richiedendo
la gratitudine verso persone, senza il
braccio delle quali non sarebbe egli mai
arrivato al trono. Si studiarono anche
i Barberini di rientrare in grazia degli
Spagnuoli; ma non riuscì loro per l'odio
che si erano tirati addosso dei principi
d'Italia, e massimamente del <i>gran duca
Ferdinando II</i>. Perlocchè spedirono in
Francia il <i>cardinale di Valenzè</i> per addurre
le lor discolpe, e promettere molte
cose in vantaggio del re Cristianissimo
per gli affari d'Italia. Andò segretamente
questo porporato fino a Parigi, ma, senza
volerlo la corte ascoltare, fu obbligato
ad uscirne. Tanto poi egli s'industriò,
che ottenne d'abboccarsi col <i>cardinal
Mazzarino</i> fuor di Parigi, e dopo quello
abboccamento se ne tornò tutto contento
a Roma nell'anno seguente.
</p>

<p>
In quest'anno ancora non mancarono
novità e disgrazie al Piemonte e
allo stato di Milano, paesi lacerati non
meno dai nemici che dagli amici. Perchè
incresceva al cardinal Mazzarino di tener
tanti luoghi presidiati in Piemonte, furono
fatti negoziati da madama Reale
<i>Cristina</i> per ottenere il rilascio in sua
mano di Carmagnola, Asti, Demonte e
Lauset, ed anche della città di Torino,
a riserva della cittadella, dove (siccome
ancora in Verrua, Santià e Cavours) dovea
restar guarnigione franzese. Fu conchiuso
questo lungo trattato solamente
nel dì 3 d'aprile dell'anno seguente.
Uscito in campagna nel mese di giugno il
<i>principe Tommaso</i> colle milizie del re
Cristianissimo e piemontesi, andò a cercar
la buona ventura. Si staccò da lui in questi
tempi il valoroso generale <i>marchese
Guido Villa</i>, disgustato da' Franzesi, e
passò al servigio del papa, ma con ritornar
<span class="pagenum" id="Page_1130">[1130]</span>
da lì a non molto al servigio di madama
Reale. Dopo avere esso principe
Tommaso, colla spedizione di don Maurizio
di Savoia acquistato il castello di
Ponzone, si portò sotto Arona sul Lago
Maggiore; ma, scoperta l'intelligenza che
egli aveva in quel luogo, e trovata poco
prima ben provveduta d'armi quella
terra e rocca, andò a mettere il campo
alla terra o sia città di Santià. In questo
mentre il <i>marchese di Vellada</i> governator
di Milano, che aveva atteso a rinforzarsi
di gente con raccogliere la licenziata dal
papa e dalla lega, ebbe maniera di sorprendere
la cittadella d'Asti; ma non
potè aver la città, sostenuta dal coraggio
degli abitanti, ed appresso rinforzata con
buone truppe dal principe Tommaso.
Continuato poi l'assedio di Santià, furono
forzati i difensori Spagnuoli a capitolarne
la resa nel dì 6 di settembre. Ciò
fatto, il principe condusse l'armata all'assedio
della suddetta cittadella d'Asti,
che si tenne forte fino all'ultimo del
mese suddetto. Quindi con disegno d'impadronirsi
del Finale di Spagna, sprovveduto
allora di gente, valicò l'Apennino;
ma avendo il Vellada senza ritardo
spediti colà mille e quattrocento fanti,
nè comparendo, secondo il concerto, alquanti
legni franzesi, che doveano fiancheggiar
l'impresa per mare, gli convenne
tornarsene in Piemonte colla testa
bassa.
</p>

<p>
Cosa avvenne in quest'anno che fu
la sorgente d'infiniti guai alla repubblica
di Venezia. Veleggiava pel mare Carpazio
la squadra delle galee dei cavalieri
di Malta, che per l'impiego loro di tener
netto, per quanto possono, dai corsari
infedeli il Mediterraneo, presso i Turchi
e Mori son chiamati i corsari cristiani.
Vogliosi anch'essi di qualche preda, si
avvennero alle crociere, settanta miglia
lungi da Rodi, in un grosso galeone, ossia
vascello turchesco, accompagnato da
due altri minori e da sette saiche. Poco
vi volle ad accorgersi, che quel gran legno
conteneva nel suo seno di molte
<span class="pagenum" id="Page_1131">[1131]</span>
ricchezze; però al valore ed ardire ordinario
de' Maltesi si aggiunse la speranza
di un ingordo bottino, per cui
sprezzando ferite e morti fecero un incredibile
sforzo per aggrapparsi sopra il
galeone e ridurlo in loro potere. Inferiore
non fu la bravura e l'ostinazion
dei Musulmani nella difesa, e durò più
assalti e più ore il sanguinoso combattimento;
ma finalmente restarono vincitori
i cristiani. Era il galeone della Sultana
ricco di molto oro e gemme, di
merci e di arredi preziosi, e conduceva
in Egitto Tembis Agà, già favorito di tre
gran signori, e governator del serraglio,
andante alla Mecca, per poi riposare il
resto di sua vita nel Cairo. Nove cavalieri,
cento e sedici soldati morti, e intorno
a ducente sessanta feriti si contarono
dalla parte de' cristiani: da quella
de' Turchi perirono circa seicento persone,
e ne rimasero schiave trecento ottanta.
Fu creduto che il valsente di quel
galeone ascendesse a più di tre milioni
d'oro. Non vi fu soldato o marinaro che
non ne arricchisse. Sì mal concio restò
quel legno dalle cannonate, che non si
potè lungamente rimurchiare, e però
calò a fondo nel mare. Le galee maltesi
maltrattate anch'esse da' nemici e da
una tempesta, si ridussero a' dì 3 di novembre
nel porto di Malta. Sciolse ognuno
le voci in acclamazioni al valor dei
Maltesi per questa vittoria; ma si mutò
presto linguaggio, e le allegrezze si convertirono
in pianto, perchè oltre modo
sdegnato ed irritato anche dalla Sultana,
il gran signore Ibraim contro i Maltesi,
anzi contro il cristianesimo, oppur mosso
da altri impulsi di ambizione, e dal vedere
in guerra fra loro i potentati di
Europa, determinò, dopo tanti anni di
pace, di muovere guerra a' cristiani, come
pur troppo avremo a parlarne all'anno
seguente.
</p>

<p>
<span class="pagenum" id="Page_1132">[1132]</span>
</p>

<hr />
</div>

<div class="chapter">
<h2 class="hidden" id="MDCXLV">MDCXLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLV</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Innocenzo X</span> papa 2.</td>
  </tr>
  <tr>
    <td><span class="smcap">Ferdinando III</span> imperadore 8.</td>
  </tr>
</table>

<p>
Giacchè riuscì alla reggente duchessa
di Savoia liberar la città (ma non già la
cittadella) di Torino dalla guarnigion
franzese, nel dì 11 d'aprile con gran
solennità e giubilo di quel popolo v'introdusse
il picciolo <i>duca Carlo Emmanuele</i>.
Un lungo quartiere di verno aveano
goduto in quelle parti i Franzesi,
quando per essere finalmente giunto di
Francia un buon rinforzo di soldatesche
e di danaro, il <i>principe Tommaso</i> lor generale
nel dì 21 di agosto, valicata la
Sesia senza trovarvi opposizione alcuna,
si spinse contra di Vigevano. Non tardò
molto a capitolare la città, ed, essendosi
ritirato il lieve presidio di Spagnuoli e
Napoletani nel castello, il principe cominciò
tosto gli approcci e le batterie per
superarlo; e, quantunque trovasse gagliarda
resistenza nei difensori, pure nel
dì 13 ovvero 15 di settembre, ebbe il
contento di ridurlo a' suoi voleri. Si amaramente
fu sentita dal presidente Bartolommeo
Arese, capo del senato di Milano,
e dagli altri ministri di quel governo
la perdita di Vigevano, che, formato
un segreto processo di tutti gli errori
commessi dal <i>marchese di Vellada</i> governatore,
lo mandarono in Ispagna, affinchè
un reggente sì fatto, pieno solamente di
millanterie, fosse rimosso. Ma il marchese,
che non s'era attentato di portar soccorso
a Vigevano, assai informato che
quella città e rocca scarseggiavano forte
di viveri, e massime di munizioni da
guerra, giudicò di potersi rifare, con porsi
ad angustiare il campo franzese, e a
difficultargli le provvisioni. Passò dunque
con tutte le sue forze, e andò a postarsi a
Mortara, a Novara, e, a' passi della Sesia.
Il principe Tommaso trovandosi ristretto,
e crescendo gl'incomodi della stagione,
senza che mai comparisse il convoglio
promesso dal conte di Plessis, dopo aver
<span class="pagenum" id="Page_1133">[1133]</span>
ben munito e presidiato Vigevano, sul
fine d'ottobre si mosse per ritornare in
Piemonte. Sui passi della Gogna trovò
gli Spagnuoli preparati per contrastargli
la ritirata. Si venne perciò alle mani, e
si combattè per più ore. Tale nondimeno
fu la bravura e condotta del principe,
che sempre combattendo e sempre ritirandosi,
condusse finalmente in salvo le
genti sue con suo grande onore. Perirono
in quell'azione circa mille Franzesi
(altri scrivono molto meno) e fra gli altri
ufiziali vi lasciò la vita don Maurizio
di Savoia fratello bastardo del principe
Tommaso. Degli Spagnuoli fra morti e
feriti si contarono circa trecento persone.
Ora perchè premeva forte al Vellada
la ricuperazion di Vigevano, siccome
città posta nel cuore dello Stato di Milano,
da che ebbe fatti i necessarii preparamenti,
nel dì 17 di dicembre, al dispetto
del verno andò ad accamparsi colà, e
formò intorno ad essa città una ben intesa
circonvallazione. Con tali imprese
ebbero fine in quelle parti le operazioni
della guerra. Seguirono in questi tempi
gli sponsali fra l'<i>Arciduca Carlo</i> d'Innspruch,
e la <i>principessa Anna</i> de Medici
sorella di <i>Ferdinando II</i> gran duca di
Toscana. Parimente nel dì 25 di settembre
in Fontanablò <i>Maria Gonzaga</i>, figlia
del fu <i>Carlo I duca</i> di Mantova e Nevers,
fu sposata a nome di <i>Uladislao re</i> di Polonia,
colla dote di settecento mila scudi
d'oro, cioè con un altro gran salasso
alla casa Gonzaga. Con tal pompa venne
colà l'ambasciator Polacco, tante feste
poi si fecero in Polonia, che ognuno
ne stupì.
</p>

<p>
Fin qui aveano goduto una competente
bonaccia in Roma i Barberini,
quantunque il <i>cardinale Antonio</i> si trovasse
spogliato della protezion della Francia,
e a <i>don Taddeo</i> suo fratello tolta la
dignità di general della Chiesa, e disputata
quella di prefetto di Roma. Mutarono
faccia in quest'anno i loro altari,
sia perchè <i>papa Innocenzo X</i> non avesse
portato un buon cuore verso di loro al
<span class="pagenum" id="Page_1134">[1134]</span>
pontificato, ossia perchè nascessero tali
emergenti, che gli facessero cambiar massime
ed effetti. Fu detto che si alterasse il
papa per non poter cavar di mano del
cardinale Antonio certi biglietti, scritti dal
marchese Teodoli all'ambasciator di Francia,
per tirarlo a favorir l'elezione del
cardinal Panfilio, de' quali tenea gran
conto esso cardinale Antonio, siccome
cose che poteano servir di discolpa al suo
operato nel conclave. Tuttavia anche senza
di questo potè papa Innocenzo giungere
a prendere altre risoluzioni: tanti erano
i ricorsi fatti contra dei Barberini dalla
folla de' lor nemici, non solamente dal popolo,
ma anche da molti della corte stessa,
e massimamente dagli Spagnuoli, dichiarati
troppo mal soddisfatti di loro. Imperciocchè
da gran tempo non si era veduto
nepotismo che tanto odio ed invidia avesse
eccitato come questo, sì per la detestata
precedente guerra, e sì ancora
per le tante ricchezze da loro accumulate,
essendovi chi fa ascendere (credo
io con esagerazione) sino a quattrocento
mila scudi romani di rendita annua i lor
beni tanto di chiesa che laicali, consistenti
in uffizii pubblici, luoghi di monti,
città, castella, ville, commende ed altri
benefizii, essendo colati in loro tutti i
più pingui dell'Italia. Sopra tutto gravi
erano i risentimenti della camera apostolica
rimasta indebitata di otto milioni
d'oro, calcolandosi che circa quaranta
milioni fossero passati per le mani barbarine,
durante il loro governo; per lo
che veniva il papa istigato a dimandarne
conto. Non potea di meno il buon pontefice
di mirar con isdegno caricati per
capricciose occasioni sotto il precedente
governo i suoi popoli di tante gabelle,
che poi si erano, secondo il solito, alienate
con fondar varii monti venduti a' particolari,
di modo che di due milioni d'oro
di rendita annua degli Stati della Chiesa,
un milione e trecento mila scudi annualmente
andavano a pagare i frutti, e i settecento
mila restanti appena bastavano
alle spese necessarie: giacchè altre rendite
<span class="pagenum" id="Page_1135">[1135]</span>
della dateria e vendite di uffizii soleano
colare nella borsa propria de' papi.
Commiserava perciò Innocenzo tante piaghe
della camera apostolica, il commoveano
tanti lamenti delle aggravate comunità,
e bramava di rimediarvi. La disgrazia
volle che in soli desiderii andò
poi a finire la sua buona volontà.
</p>

<p>
Ora fra tante doglianze e grida contro
di essi Barberini non mancavano certamente
delle calunnie e delle accuse vane
ordite dalla sola malignità e dall'odio
quasi universale. Contuttociò il <i>cardinale
Antonio</i>, contro il qual solo era il tuono,
e non già contro il <i>cardinal Francesco</i>,
porporato incorrotto e di vita esemplare,
da che vide crescere ogni di più il nuvolo
nero contra di lui, per essere egli camerlengo
della Chiesa romana, e venir chiesto
lo scarico dell'amministrazione dei
beni camerali, e nel veder già carcerati
il Braccese e il Possenti due suoi servitori:
prese la risoluzione di rifugiarsi in
Francia, giacchè il <i>cardinale di Valenzè</i>
avea rimesso lui coi fratelli in grazia di
quella corte. E ciò per fini politici ed anche
privati del cardinal Mazzarino, già divenuto
l'arbitro della Francia nella reggenza
di una donna, e nella minorità di
un picciolo re. Era egli con tutta la sua
porpora indosso disgustato della sacra
corte, e fors'anche contro il medesimo
papa Innocenzo X per cagione del padre
Michele Mazzarino suo fratello dell'ordine
dei predicatori, non peranche creato
cardinale, e perchè il <i>cardinale Gian-Giacomo
Panciroli</i>, che non godea di sua grazia,
era stato dal pontefice eletto segretario
di Stato. Oltre di che pareva al Mazzarino
non lieve guadagno per la Francia
il tirare nel suo partito i Barberini, gente
sì ricca e potente, con cui andava concorde
la fazione di tante creature di papa
Urbano VIII. Adunque nel dì 27 di settembre
alla sordina si levò di Roma esso
cardinale Antonio, e, ito ad imbarcarsi a
Genova, volò a Parigi. Per questa fuga
restò sommamente turbato il papa, ed
accesero maggiore il fuoco gli Spagnuoli:
<span class="pagenum" id="Page_1136">[1136]</span>
laonde passò la Santità sua a sequestrar
tutte l'entrate godute da quel porporato
nello Stato ecclesiastico, distribuì a varii
cardinali le di lui cariche, e spezialmente
la camerlengheria al <i>cardinale Sforza</i>;
deputò a rivedere i conti della di lui amministrazione
un fiscale di vaglia, e giunse
con pubblico editto, se non compariva il
Barberino nello spazio di sei mesi, a minacciargli
la perdita di tutto, e fin del
cappello. Dal canto suo anche il Mazzarino
mosse altre armi in difesa del cardinale
Antonio, cioè il parlamento di Parigi
contro quell'editto, e la regina a scrivere
lettera risentita al papa pel poco rispetto
che si mostrava alla Francia, aggiugnendo
rispettose minacce, quando
non si mutasse registro. Se il buon pontefice
prorompesse in escandescenze contra
questi due porporati, l'uno protetto,
e l'altro protettore, sarà ad ognun facile
l'immaginarlo.
</p>

<p>
Avea il Sultano de' Turchi Ibraim in
questi tempi allestita una potente armata
navale, che, venuta a Navarino e rinforzata
dai corsari barbareschi, si trovò
composta di ottanta galee, due maone, o
sieno galeazze, un galeone, ossia vascello
grosso della Sultana, ventidue navi armate
e trecento saiche. Per quanto dicono,
vi s'imbarcarono quattordici mila spai,
sette mila giannizzeri, ed altri quaranta
mila fanti: con facoltà, per non dire obbligo,
ad ognuno di credere che fossero
molto meno. Vi erano molti ingegneri
fiamminghi e francesi ed altri rinegati, che
in ogni tempo hanno cresciuta la baldanza
a quegl'infedeli. A udire i Turchi, la volevano
contro Malta, per punire quei cavalieri
del brutto tiro fatto nell'anno precedente
al ricco galeone della Sultana.
Penava a crederlo chi sa qual rocca inespugnabile
sia la città di Malta; ma, ciò
non ostante il gran mastro avea chiamati
colà tutti i cavalieri, ed ammanito tutto
l'occorrente per precauzione e per ben
riceverli. Al bailo veneto ingannevolmente
si faceano carezze in Costantinopoli,
quando all'improvviso si trovò egli
<span class="pagenum" id="Page_1137">[1137]</span>
prigione, e nel dì 25 di giugno si vide
approdar l'armata ottomana all'isola di
Candia, regno antico della repubblica di
Venezia; e, dopo aver preso il forte ossia
lo scoglio di san Todero, passare all'assedio
della città della Canea. Per non
mostrar sè stessi protettori dei Maltesi,
non aveano i Veneziani fatto quel gagliardo
armamento, che in altri simili casi usa
di fare la lor saviezza. Contuttociò misero
tosto in punto nove galee e vascelli, e li
spedirono in Levante; e, udita appresso la
dolorosa nuova dello sbarco dei Turchi
in Candia, e dell'assedio della Canea, si
diedero senza sgomentarsi a far gente, ad
accrescere le lor forze marittime, e ad
implorare il soccorso dei principi cristiani
che, secondo il solito, per la maggior
parte attendendo a scannarsi fra loro,
mostrarono commiserazione ai Veneti, e
tutta la liberalità andò a finire in parole.
Papa Innocenzo X non si fece punto pregare,
ed allestite le proprie galee, procurò
anche che Napoli, il gran duca e Malta
vi unissero le loro, giacchè i Genovesi
non vi vollero concorrere, anzi proibirono
ai loro sudditi l'investir danaro fuori
della lor città. Si compose con ciò uno
stuolo di ventitrè galee, e il pontefice, per
levar le contese, ne dichiarò generale il
<i>principe Ludovisio</i> con cui dianzi avea
maritata <i>donna Costanza</i> sua nipote. Ma
questa flotta fece vela troppo tardi, e
quella dei Veneziani, per liti insorte fra
il generale Cornaro e Marino Cappello,
mai non arrivò a tentar la sua fortuna
con quella dei Turchi. Mirabile senza fallo
fu la difesa della Canea, in cui fin le donne
accorsero a sostener gli assalti, e a dar
la vita per la patria. Ciò non ostante, perchè
lievi furono i soccorsi in essa città
introdotti, le convenne soccombere nel
dì 18 di agosto alla forza dei Musulmani.
E questo infausto principio ebbe la guerra
di Candia: guerra la più lunga e la più
dispendiosa, che si abbia mai avuta la repubblica
veneta contro la Porta ottomana,
e, guerra memorabile per la varietà
delle azioni, delle battaglie e degli assedii,
<span class="pagenum" id="Page_1138">[1138]</span>
e quantunque infelice nell'esito, pure
sempre gloriosa al nome veneto. Fu essa
descritta dal conte Gualdo Priorato, dal
senatore Andrea Veliero, da Girolamo
Brusoni, da Vittorio Siri, da Alessandro
Maria Vianoli, e da altri in lingua volgare,
ed ultimamente anche in testo latino
dalla felice penna del signor Giovanni
Graziani pubblico lettore nell'università
di Padova.
</p>

<hr />
</div>

<div class="chapter">
<h2 class="hidden" id="MDCXLVI">MDCXLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLVI</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Innocenzo X</span> papa 3.</td>
  </tr>
  <tr>
    <td><span class="smcap">Ferdinando III</span> imperadore 9.</td>
  </tr>
</table>

<p>
Avea, siccome dicemmo, il <i>marchese
di Vellada</i> sul fine dell'anno precedente
messo l'assedio a Vigevano, risoluto
di ricuperarlo dalle mani dei Franzesi.
La città si arrendè tosto, e però
tutti gli sforzi si rivolsero contro la rocca,
dove s'era ritirato tutto il presidio.
La stagione cattiva e le strade fangose
non permisero al <i>principe Tommaso</i> di
recarle soccorso; laonde nel dì 16 gennaio
dell'anno presente i difensori con
patti onorevoli ne accordarono la resa.
Ne fu ben lieta la città di Milano. Essendo
poi stato richiamato in Ispagna esso
Vellada, a lui succedette nel governo dello
Stato di Milano il <i>contestabile di Castiglia</i>,
il quale, trovandosi scarso di forze, nulla
di rilevante potè operare in quest'anno,
se non che sul principio d'agosto fece
una irruzione verso la città d'Acqui, e
con poche cannonate se ne impadronì.
Passato di là sotto il castello di Ponzone,
colle artiglierie e colle mine nel dì 17
d'esso mese lo costrinse alla resa. Niuna
altra bravura di lui si conta sotto il presente
anno. Quello che più diede da
discorrere in questi tempi all'Italia, fu
un insolito preparamento di un'armata
fatta dai Franzesi in Tolone. Consisteva
in trentasei vascelli da guerra, venti galee,
diciotto barche incendiarie, più di
cento tartane, ed altri legni da carico.
Circa sei mila fanti da sbarco vi erano
sopra, e per terra doveano essere secondate
<span class="pagenum" id="Page_1139">[1139]</span>
le navi d'altri aiuti. Erasi invogliato
il <i>cardinal Mazzarino</i> di far meglio conoscere
agl'Italiani la potenza della Francia,
con isperanza di far conquiste nelle
maremme di Siena, dove gli Spagnuoli
possedevano alcune fortezze. Più in là
ancora tendevano le ben alte mire sue,
cioè nel regno di Napoli, dove il principe
Tommaso di Savoia nudriva delle
intelligenze. Il cardinale l'avea già fatto
re di Napoli; la possanza spagnuola in
Italia passava oramai in sua mente per
interamente abbattuta. Imbarcossi in
quella flotta esso principe, come generalissimo
dell'armi franzesi, e sotto di lui
l'ammiraglio <i>duca di Brezè</i> giovane di
gran valore, e di non minor perizia, con
assai altri riguardevoli uffiziali. Nel dì 20
di maggio pervenuta questa flotta a Monte
Argentaro, poco ebbe da faticare per impadronirsi
del forte delle Saline, di Talamone,
e di Santo Stefano. Dopo di che
andò ad accamparsi intorno ad Orbitello,
vigorosa piazza sì per la sua situazione,
che per le fortificazioni. Il duca di
Arcos, in questi tempi vicerè di Napoli,
avea per precauzione spedito prima colà
con della gente don Carlo della Gatta
capitano, che gran nome avea conseguito
nelle guerre passate. Cominciò questi di
buona ora a far intendere ai Franzesi,
esservi nella piazza gente pronta a sacrificar
le vite, e che sapea far sortite e guastare
i lavori nemici.
</p>

<p>
Ora il vicerè suddetto rivenuto dal
sospetto e timore che le forze franzesi a
dirittura piombassero sul regno di Napoli,
attese da lì innanzi al soccorso dell'assediato
Orbitello. Felicemente per mare
inviò a Porto Ercole un rinforzo di
settecento fanti. Indi unite le galee di
Napoli e di Sicilia alla flotta spagnuola,
ordinò che essa dalla Sardegna venisse a
chiedere conto ai Franzesi del loro ardire.
Era composta di venticinque vascelli
d'alto bordo, di trentuna galee, e dieci
barche incendiarie sotto il comando di
don Antonio, ossia Francesco Pimiento.
Allorchè giunse tal nuova al duca di
<span class="pagenum" id="Page_1140">[1140]</span>
Brezè, tutto allegro mosse anch'egli la
maggior parte della sua flotta, e benchè
alquanto inferiore nel numero dei legni,
si preparò alla battaglia. Nel dì 14 di
giugno verso le coste di Talamone furono
a vista le nemiche armate, e cominciarono
a salutarsi con una tempesta di
cannonate. Crebbe l'ardore del conflitto,
ma sempre con riguardo di non affratellarsi
troppo, come in tante altre simili
battaglie di mare succede, cioè unicamente
combattendo da lungi colle artiglierie.
Seguitò questa terribil danza, finchè
sorse un fierissimo vento, che obbligò
cadauna parte a cercare ricovero nei
porti, andandosene tutte quelle navi
maltrattate, e cantando non meno i Franzesi
che gli Spagnuoli, e molto più i loro
oziosi parziali, la vittoria. In tali incertezze
solamente certo è che, colpito da
una palla d'artiglieria, perì l'ammiraglio
franzese duca di Brezè, compianto da
ognuno; un vascello franzese andò per accidente
in aria; e nel dì seguente fu presa
una galea parimente franzese dagli Spagnuoli,
che abbruciarono ancora da ottanta
tartane franzesi. Molte altre fazioni
militari accaddero sotto Orbitello, quando
si udì che marciavano per terra, e si
avvicinava un corpo di cavalleria napoletana;
e per mare alcune migliaia di fanti,
per soccorrere quella terra, e per inquietare
gli assedianti; i quali per le malattie e
diserzioni s'erano molto indeboliti. Cominciò
per questo a consultarsi nel campo
franzese, se meglio fosse il battere la ritirata.
A far prendere tal risoluzione sommamente
contribuì una furiosa sortita
fatta nel dì 18 di luglio da don Carlo
della Gatta, a cui riuscì d'inchiodar
molti cannoni, e di spianare un trincieramento
dei nemici. Levarono dunque il
campo i Franzesi, e si ritirarono, pizzicati
alla coda dagli Spagnuoli, in mano
dei quali restò ancora qualche pezzo di
artiglieria. Abbandonarono inoltre essi
Franzesi Talamone.
</p>

<p>
L'esito infelice di questa impresa
non si può dire a quanti schiamazzi desse
<span class="pagenum" id="Page_1141">[1141]</span>
occasione in Francia contra del <i>principe
Tommaso</i>, e incomparabilmente più
contra del <i>cardinale Mazzarino</i>, imputando
ai lor capricci la perdita della riputazion
della Francia in Italia. Ma il
cardinale, benchè si mordesse le labbra,
pure, nulla curando l'abbaiar della gente,
nè sgomentato dai soffii della fortuna
contraria, pensò tosto a riparar l'onore
del regno con altra spedizione, che niuno
mai si sarebbe aspettato. Ordinò dunque
che dalla Provenza s'inviasse verso Levante
una poderosa flotta di navi con
molte truppe, sotto il comando del <i>maresciallo
della Migliarè</i>, sulla quale ad Oneglia
andò ad imbarcarsi anche il <i>maresciallo
di Plessis Pralin</i> con cinque mila
persone. Passò quest'armata a dirittura
all'isola dell'Elba, dove all'improvviso
sul principio d'ottobre sbarcò due mila
soldati, indi si avviò in terra ferma a
cignere d'assedio Piombino. Pochi dì
impiegò in approcci e mine, perchè quel
governatore Francesco Bezza, più allettato
dalle lusinghe ed esibizioni del Migliarè,
che spaventato dalle minaccie, rendè
non solamente la città, ma anche la cittadella,
passando poi al servigio della
Francia con grave suo disonore. Rivolsero
poscia i due marescialli tutti i loro
sforzi all'isola dell'Elba, dove, dopo
aver occupato le torri del porto di Portolongone,
impresero l'assedio della medesima
terra. Fece quanta mai si può
ostinata difesa quel presidio spagnuolo e
napoletano; ma in fine alloggiatisi sulla
breccia i non men coraggiosi Franzesi,
sull'ultimo giorno d'ottobre si vide forzato
ad esporre bandiera bianca, con
ottener buoni patti dai vincitori. Per tali
successi in Parigi chiunque dianzi si scatenava
contra del cardinal Mazzarino,
imparò a tessergli degli elogii, e gran feste
ne furono ivi fatte.
</p>

<p>
Ancorchè <i>Francesco I duca</i> di Modena
avesse nelle passate guerre dati più
attestati dell'attaccamento suo alla corona
di Spagna, spezialmente col somministrar
soccorsi allo Stato di Milano, pure
<span class="pagenum" id="Page_1142">[1142]</span>
cominciò ad osservar molto freddo in
quella corte verso la sua casa; e maggiormente
se ne accertò, perchè concorrendo
il <i>cardinale Rinaldo d'Este</i> suo fratello
alla protezion dell'imperio, gli Spagnuoli
tanto attraversarono i suoi negoziati,
che ne restò privo. Ma servì questa
ripulsa per fargli ottenere la protezion
della Francia, godendo quella corte di tirar
nel suo partito un porporato tale, che
in elevatezza di mente non si lasciava torre
la mano da alcuno. Appena fu egli in
possesso di tal carica, che giunse a Roma
l'<i>almirante di Castiglia</i>, ambasciatore
del re Cattolico, il quale dichiarò di
non voler invitare il cardinal d'Este alla
sua cavalcata. Poco questo importava
al cardinale, ma veggendo farsi dallo Spagnuolo
massa d'armati al suo palazzo,
anch'egli per non rimanere esposto alle
superchierie, si armò. Gli venne da Modena
gran copia di bravi e di nobili, con
armi ancora per quattrocento persone.
Non si aspettavano i Romani, se non
qualche sconcerto fra le due fazioni; però
il papa, e varii porporati e principi si
interposero per l'accomodamento. Perchè
saldo stava l'Estense nelle sue convenienze
e sicurezze, continuò l'imbroglio,
finchè, incontratesi nel fin d'aprile
le carrozze del cardinale e dell'almirante,
non so come, presso la piazza del Gesù,
si udì uno sparo di pistola. Dal numeroso
popolo colà concorso fu preso
questo per un segnale della zuffa, e tutti
si diedero ad una precipitosa fuga, massimamente
perchè le genti dell'almirante
scaricarono le lor armi ed uccisero e ferirono
alcuni di quegl'innocenti. Poscia,
credendo anch'esse che le squadre dell'Estense
volessero venire all'assalto, si
abbandonarono ud una vergognosa fuga,
lasciando nelle peste il padrone, che se ne
tornò a casa, senza che gli armati del
cardinale Rinaldo facessero nè a lui nè
ai suoi insulto alcuno. Inviperito l'almirante
per tale avvenimento spedì al vicerè
di Napoli, chiedendo soccorso di gente
e di danaro; ma disapprovato da esso vicerè
<span class="pagenum" id="Page_1143">[1143]</span>
il di lui irregolare impegno, ciò diede
campo al papa di troncar questo incamminamento
a maggiori disordini; e però
alla presenza della Santità sua nel dì 3
di maggio si riconciliarono i due contendenti,
con ricevere dipoi l'Estense delle
grandi acclamazioni dai Romani, per aver
con tanto decoro sostenuta la riputazion
della Francia, e mortificata l'imperiosa
nazione spagnuola. Dacchè il pontefice si
mostrava cotanto alterato contra dei Barberini,
il <i>cardinal Francesco</i> e <i>don Taddeo</i>
giudicarono anch'essi meglio di sottrarsi
ai minacciati rigori. Fatte pertanto a poco
a poco imbarcare in varii legni le preziose
lor suppellettili, menando seco esso
Taddeo anche i figli, segretamente nel
gennaio di quest'anno passarono in Francia
a trovare il <i>cardinale Antonio</i> lor fratello.
Per tempesta insorta in quella stagion
poco propria alla navigazione, ebbero
fatica a ridursi colà in salvo. A me
ha asserito persona degna di fede di aver
più volte inteso dal <i>cardinal Carlo Barberino</i>,
che in questo passaggio un di quei
legni restò preda dell'onde, con perire
uno inestimabil valsente di argenterie,
gioie, pitture ed altri ricchissimi mobili.
Maggiormente si esacerbò per tal fuga
<i>papa Innocenzo X</i>, nè vi era chi non predicesse
la rovina di quella casa. Ma il saggio
pontefice, allorchè sempre più venne
scorgendo con che calore avesse la corte
di Francia preso il patrocinio dei Barberini,
cominciò a prestar l'orecchio a chi
gli parlava di rimetterli in sua grazia, e
maggiormente raddolcito si mostrò dappoichè
le armi francesi orgogliose comparvero
sotto Orbitello, e molto più dacchè
misero il piede in Piombino e Portolongone.
Era Piombino del <i>principe Lodovisio</i>
suo nipote, e per desiderio di riaverlo,
disarmò l'ira contra di essi Barberini.
Non ottennero già eglino grazia,
ma cessarono i processi, e per soddisfazione
della Santità sua passarono per
qualche tempo ad Avignone.
</p>

<p>
Accudirono con tutto vigore nel verno
dell'anno presente i Veneziani alla
<span class="pagenum" id="Page_1144">[1144]</span>
guerra di Candia, e dovendosi eleggere
un capitan generale delle forze di mare,
nel gran consiglio aveano universalmente
acclamato per questa carica lo stesso
<i>Francesco Erizzo</i> doge di quella repubblica:
cosa insolita, ed illustre attestato
del di lui merito. Benchè settuagenario,
pien di spiriti generosi pel pubblico bene,
accettò egli questo peso. Ma quella che
sì sovente sconvolge i disegni dei mortali,
il tolse dal mondo nel dì tre di gennaio
di quest'anno. A lui succedette nel
ducato il procurator <i>Francesco Molino</i>, e
capitan generale fu eletto Giovanni Cappello,
che poscia mal corrispose all'aspettazione
che si aveva di lui. Tuttochè ascendesse
l'armata veneta a sessantasei galee,
sei galeazze e quaranta grosse navi,
oltre a molti altri legni minori, e si potesse
impedire ai Turchi l'uscita dai Dardanelli,
anzi battere la loro armata, pure
nulla di bene si eseguì. All'incontro i
Turchi iti all'assedio della città di Retimo,
se ne impadronirono, e in Dalmazia,
dove pur si guerreggiava, tolsero Novigrado
ai Veneziani. Intanto non men per
la guerra, che per la peste, si aumentava
la desolazione dell'isola di Candia, e a
questi flagelli soccombevano tanto i cristiani
che i Turchi. Diede fine al suo vivere
in età di quarant'anni nel dì 12 di
settembre dell'anno presente <i>Odoardo
Farnese duca</i> di Parma. Fu in concetto di
uno degli spiritosi ingegni del suo tempo;
incantava la gente col suo bel parlare,
ma inclinando non poco alla satira; il
che nei privati è pericoloso e molto men
conviene a principi e gran signori. La
splendidezza, la generosità e la liberalità
si contarono fra i suoi pregi. Teneva ministri,
non per udire i lor consigli, ma solamente
per esecutori della sua volontà,
credendo capace la testa sua di tutto. E
siccome egli era un cervello caldo, risentito
al maggior segno, e portato a cose
grandi, così era facile a prendere risse e
risoluzioni superiori alle forze sue. Di
<i>Margherita de Medici</i> sorella del <i>gran
duca Ferdinando II</i> lasciò quattro maschi,
<span class="pagenum" id="Page_1145">[1145]</span>
cioè <i>Ranuccio II</i>, che fu suo successor nel
ducato, <i>Alessandro, Orazio e Pietro</i>, oltre
a due principesse. Fu corpulento e grasso,
e questa sua non desiderabile costituzione
di corpo passò in eredità anche ai
suoi figli e nipoti. Sorella di esso duca
Odoardo fu <i>Maria Farnese</i>, duchessa di
Modena. Era essa mancata di vita nel
dì 25 di giugno dell'anno presente nel
parto di un principino, che poco sopravvisse
alla madre. Questa principessa si
portò dietro il cuore d'ognuno; tanto
era amata e degna veramente dell'amore
di tutti.
</p>

<hr />
</div>

<div class="chapter">
<h2 class="hidden" id="MDCXLVII">MDCXLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLVII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Innocenzo X</span> papa 4.</td>
  </tr>
  <tr>
    <td><span class="smcap">Ferdinando III</span> imperadore 10.</td>
  </tr>
</table>

<p>
Tali e tanti furono in quest'anno i
funesti avvenimenti e sconvolgimenti d'Italia,
spezialmente per le sollevazioni di
Napoli e Palermo, che han servito di
largo campo ad alcuni scrittori per tesserne
particolari istorie, e mettere in mostra
le verità di tutti quegli accidenti e
delle lor circostanze. Non uscirò io dei
miei confini, e basterammi d'accennare
il massiccio delle avventure, potendo, chi
più ne desidera, ricorrere a chi con libri
<i>ex professo</i> lasciarono descritte le rivoluzioni
dell'anno presente. Da molto
tempo era sossopra l'Europa tutta, durante
le guerre delle provincie della Germania,
de' Paesi Bassi, dell'Inghilterra,
Francia e Spagna, maneggiandosi, siccome
abbiam veduto, le armi anche in Italia,
con essersi ultimamente aggiunta alle
altre sciagure la guerra del Turco coi
Veneziani. Le sollevazioni occorse in questi
ultimi anni del Portogallo e della Catalogna
contro la monarchia di Spagna,
non è improbabile che influissero coll'esempio
ad animar altri popoli malcontenti
alla ribellione se pure unicamente
non s'ebbero a rifondere i lor movimenti
sull'insofferenza degli aggravii pubblici
troppo cresciuti, e sul poco saggio governo
dei pubblici ministri. Nella Sicilia,
<span class="pagenum" id="Page_1146">[1146]</span>
che pur vien riguardata come un granaio
d'Italia, si provava in questi tempi la
carestia, flagello ordinariamente dei soli
poveri. Fece <i>don Pietro Faiardo</i> marchese
de los Velez, e onoratissimo vicerè di quel
regno, quanto potè per aiutare il numeroso
popolo di Palermo. Ma il volgo, che non
pesa le cose, nè intende ragione, il pagava
con sole maledizioni, per non aver
quanto voleva. Però nel dì 20 di maggio
attruppatisi circa ducento della feccia
d'esso popolo, andarono alla casa del
pretore caricandolo a gran voci d'ingiurie.
Essendo sconsigliatamente uscita la
famiglia, ed avendo cominciato a percuotere
quella disarmata canaglia, trasse a
quelle grida gran gente, e bastoni e coltelli
fecero ritirar quei del pretore. Furono
accumulate legna e fascine alla porta
di quel palazzo, locchè fece risolvere il
pretore e alcuni senatori a fuggirsene per
la porta di dietro. Affin di quetare la
matta furia di costoro saltarono fuori i
padri Teatini, con promettere a tutti che
si farebbe il pane più grosso. Ma non
prestando loro fede, volarono al palazzo
del vicerè, chiedendo sollievo. Dalla
finestra esso marchese de los Velez, e
molti nobili usciti fuori assicurarono i
tumultuanti, che s'era dato l'ordine per
dar loro soddisfazione, ed arrivata la
notte, parve dileguato quel nuvolo. Ma
sulle tre ore della notte, a cagion di molti
che nulla aveano da perdere e molto
speravano di guadagnare nella rivolta,
maggiormente s'aumentò il tumulto: furono
rotte le carceri e data la libertà a
circa settecento facinorosi; e dipoi s'inviò
l'infuriata plebe alla casa del duca
della Montagna, maestro razionale del
patrimonio reale, per bruciarla. Colà bensì
accorsero i padri Gesuiti, portando
processionalmente il Santissimo Sacramento;
ma non conoscendo allora il popolo
imbestialito nè moderazion nè religione,
si vide perduto il rispetto ad essi
religiosi (alcuni de' quali rimasero anche
feriti) e al Sacramento stesso, convenendo
loro di ritirarsi in fretta. Iti alla
<span class="pagenum" id="Page_1147">[1147]</span>
doganella e ai luoghi dove si riscotevano
i dazii e le gabelle ne stracciarono tutti i
libri e registri.
</p>

<p>
Fatto giorno, si portò il sedizioso
popolo al palazzo del vicerè, gridando:
<i>Fuora gabelle</i>; ma ritrovatolo ben custodito
dalle guardie, non osarono di tentarne
l'assalto. Intanto non pochi della
nobiltà, la qual tutta stette sempre fedele
al re, usciti a cavallo si studiarono di
calmare il fuoco, e indussero il vicerè a
pubblicar un editto, per cui si levavano le
gabelle sopra la farina, carne, olio, vino
e formaggio, come le più gravose al popolo.
E nè pur questo bastò, temendo i
sollevati di essere sotto quell'apparenza
ingannati; e però avvenutisi in don Francesco
Ventimiglia marchese di Gierace,
personaggio amato da ognuno, il proclamarono
per lor signore e capo. A questo
inaspettato e non voluto onore inorridì
il cavaliere, e consigliato il popolo a
gridare <i>viva il re di Spagna,</i> si applicò
poi da saggio a trattar di concordia fra
essi e il governo, ottenendo lor molte
grazie e privilegii: locchè servì a quetare
e rallegrare i sediziosi. Ma perciocchè
dai bottegai e dai rivenderuoli non si
volle stare al fissato calmiere dei commestibili,
tornò più pazzamente di prima
ad infuriar la plebe, e andò per insignorirsi
della casa dove si conserva il
tesoro del re; ma vi trovò un corpo di
cavalleria che mandò a monte i loro disegni.
Fu consigliato il vicerè di mettere
in armi gli artisti, e così fatto. La nobiltà
stessa e fin gli ecclesiastici presero
dipoi l'armi contra la plebe: nel qual
tempo colti alcuni capi degli ammutinati,
a terrore degli altri furono impiccati. Ma
non andò molto, che anche gli artisti si
unirono col popolaccio; e perciocchè
chiamati a palazzo due consoli dell'arti
per trattare d'accordo, tardarono a tornare
indietro, sparsasi voce che fossero
stati strangolati (locchè era falso), vieppiù
allora divampò la furia della gente; e
benchè comparissero liberi i consoli,
non rallentò punto l'ardore dei sediziosi.
<span class="pagenum" id="Page_1148">[1148]</span>
Con sì strepitose scene, che durarono
per più settimane, s'era giunto al dì 15
d'agosto, quando Giuseppe da Lesi, tiradore
d'oro, fattosi capo-popolo, e gridando:
<i>Muoia il mal governo</i>, condusse
tutti i suoi seguaci all'armeria regale,
dove ciascun si provvide d'armi, di polve
da fuoco, e di ogni munizione da guerra;
ed avendo anche tratto da un baluardo
un cannone e un sagro, condusse la
truppa al palazzo e sparò quell'artiglieria
verso la porta. Allora il vicerè prese il
partito d'uscire segretamente, e di salvarsi
nelle galee, e la viceregina si ritirò
anch'ella a Castellamare. Allora spezialmente
fu, che s'unirono molti nobili per
opporsi ai ribelli, i quali perchè s'insospettirono
del loro capo, cioè di Giuseppe
da Lesi, per aver egli messe guardie
acciocchè non fosse dato il sacco al palazzo,
si rivoltarono contro di lui. Usciti
i nobili a cavallo cominciarono a dar la
caccia ai plebei. Fu ucciso il suddetto
Giuseppe con Francesco suo fratello. Dei
presi nel dì 22 d'agosto ne furono strozzati
tredici, ed altri menati alle prigioni.
</p>

<p>
Si era restituito il <i>marchese de los
Velez</i> a Castellamare, e quivi coi suoi
consiglieri andava studiando le maniere
di dar fine alla tragedia, con pubblicare
un perdon generale, e promettere l'abolizione
delle gabelle; e furono anche
distesi molti capitoli di miglior regolamento
in avvenire per bene ed appagamento
del popolo. Ma quando egli si
credea d'essere in porto, si trovava di
nuovo in tempesta, perchè i Siciliani,
nazion vivacissima, quanto facili sono a
prendere fuoco, altrettanto son difficili a
quietarsi. Perciò durò il torbido sino al
dì 13 di novembre, in cui il vicerè sì
per le vigilie e crepacuori patiti, come
per veder disapprovata dalla corte la sua
condotta, per non aver egli mai, siccome
signore d'animo misericordioso e buono,
voluto domar colla forza il forsennato
popolo, oppresso dagli affanni cessò di
vivere. Era già destinato a quel governo
il <i>cardinal Teodoro Trivulzio</i>, persona di
<span class="pagenum" id="Page_1149">[1149]</span>
gran mente e prudenza, e che sapeva far
anche alle occasioni da bravo, con averne
dati più saggi nella difesa dello Stato di
Milano. Arrivò egli nel dì 17 del suddetto
novembre a Palermo, e, contro il
parere di chi gli consigliava d'andar
prima a Messina, oppure, andando a Palermo,
di ricoverarsi nel castello, sbarcato
che fu, passò francamente alla chiesa
maggiore fra la gran folla del popolo, che
venerando l'alta sua dignità, e giubilando
per ricevere un vicerè italiano, lo
accompagnò colà con incessanti acclamazioni.
Altro non rispondeva egli, se non:
<i>Pace e libro nuovo</i>. Come se riputasse
quieti gli animi di tutti, cominciò a dar
udienze ad ognuno, a rimettere in autorità
i magistrati, a gastigare animosamente
chi ricalcitrava, con opprimere
dipoi varie congiure che di mano in
mano si andavano tessendo dai restanti
malviventi. In una parola, con tal dolcezza
e insieme con tal forza maneggiò
quei focosi cervelli, che fece tornar la
quiete e l'ubbidienza tanto in Palermo
che in altre parti della Sicilia, dove si
era dilatata quella mala influenza.
</p>

<p>
Vegniamo a Napoli, città, che per
essere tanto più abbondante di popolo,
e popolo anch'esso sommamente spiritoso
ed inquieto, maggiori e più strepitose
scene, che quelle di Palermo fece
vedere nella sollevazion sua, appartenente
anch'essa all'anno presente. Erasi in
quella gran città per li correnti bisogni
della corona, a cagion delle guerre, che
in tante parti l'infestavano, istituita una
gabella sopra le frutta, che perciò si vendevano
più care, ed eretta una baracca
nella piazza del Mercato, dove stavano i
ministri deputati per esigerla. Al basso
popolo, che spezialmente si pasce di pane
e frutta, intollerabil parea questo nuovo
aggravio, e non s'udiva che mormorazione
e digrignar di denti. Trovossi una
mattina abbruciata la baracca: locchè
fece riflettere a <i>don Rodrigo Ponze di
Leon duca d'Arcos</i>, e vicerè molto savio,
che non era da caricar la povera gente
<span class="pagenum" id="Page_1150">[1150]</span>
di quel dazio, e doversi ricavar da altra
parte quella somma di danaro. Pure cedendo
al parer di coloro, ai quali fruttava
essa gabella, rimise la baracca come
prima. Ora avvenne che un certo <i>Tommaso
Aniello</i> da Amalfi, comunemente appellato
<i>Mas-Aniello</i>, giovane di ventiquattro
anni, di vivace ingegno, e pescatore
di professione, introducendo pesce senza
aver pagata la gabella, fu maltrattato dagli
esecutori della giustizia e perdè quel
pesce. Tutto collera ne giurò vendetta, e
cominciò a persuadere ai compagni, che
se il seguitassero, gli dava l'animo di
liberar la città da tanta oppression di
gravezza, e indusse ancora i bottegai
fruttaruoli a non comperar frutta che
pagasse gabella. Gran rumore facea allora
anche nel popolo più vile la sollevazion
di Palermo. Ora mancando le frutta
nel dì 7 di luglio, si svegliò un tumulto
nella piazza, ed accorso Andrea Anaclerio
eletto del popolo per quetarlo, corse
pericolo d'essere lapidato. Fuggito che
egli fu, Mas-Aniello salito sopra una tavola
(era bel parlatore) talmente esagerò
le miserie del povero popolo, assassinato
dal presente governo, che si trasse dietro
una brigata di cinquecento uomini e fanciulli
della vil feccia, soprannominati Lazzari,
che poco appresso s'accrebbe fino
a due mila persone. Acclamato da costoro
per capo, ordinò tosto che si attaccasse
fuoco alla baracca, e ai libri e mobili
di quei gabellieri, e fu prontamente
ubbidito.
</p>

<p>
Di là passò la baldanzosa canaglia
(provvedutisi molti di picche e d'altre
armi) alle case dove si riscotevano le
gabelle della farina, carne, pesce, sale,
olio ed altri commestibili, e della seta.
A niuna d'esse perdonò. Tanto esse, che
i mobili tutti, fra i quali ricche tappezzerie,
argenti, danari ed armi furono
consegnate alle fiamme, comandando Mas-Aniello
che nulla si riserbasse. Insuperbiti
costoro per non trovare chi lor facesse
fronte, e cresciuti fino a dieci mila,
si portarono alle carceri di San Giovanni
<span class="pagenum" id="Page_1151">[1151]</span>
degli Spagnuoli, e furiosamente rottele,
quanti prigioni vi erano, posti in
libertà s'unirono con gli altri ammutinati.
Allora tutti s'inviarono al palazzo
del vicerè, con alte voci gridando; <i>Viva
il re di Spagna e muoia il mal governo</i>.
Affacciatosi ad una finestra il duca di
Arcos, promise loro di levar le gabelle
della frutta, e parte di quelle della farina.
<i>Tutte le vogliamo levate</i>, replicava
la plebe; e intanto entrando a furia per
la porta, e messe in fuga le guardie tedesche
e spagnuole, presero quelle alabarde,
e cominciarono a scorrere per le
camere del palazzo, con dare il sacco
a quanto trovavano. Portarono rispetto
all'appartamento dove stava il <i>cardinal
Trivulzio</i>, dimorante allora in Napoli.
Gittò bensì il vicerè da una finestra
biglietti sigillati col sigillo reale, coi
quali assicurava il popolo di sgravarlo
da tutte la gabelle; ma insistendo coloro
di volergli parlare, egli animosamente
scese a basso, e con dolci parole cercando
di ammansarli, confermò la promessa.
Tuttavia benchè molti gli baciassero mani
e ginocchia, scorgendo egli il bollore di
quelle teste riscaldate, destramente salì
in carrozza per sottrarsi alla loro insolenza.
Gli corsero dietro, e fermarono la
carrozza, ma egli con adoperare il preparato
recipe d'alcuni pugni di zecchini,
che sparse fra loro, scappò lor dalle mani,
e si salvò nella chiesa e nel monistero
di San Luigi, facendo tosto serrar le
porte. Sopraggiunti colà i sediziosi atterrarono
la prima porta, e lo stesso avrebbono
fatto del resto, se non sopraggiugneva
il cardinale Ascanio Filamarino arcivescovo,
che s'interpose per la concordia,
e presentò poi a quella furiosa gente
una scrittura del vicerè con belle promesse.
Ma perchè questa non conteneva
se non l'abolizione della gabella delle
frutta, e di parte di quella della farina, più
che mai dierono nelle furie: locchè servì
d'impulso al vicerè di ritirarsi in castello
Sant'Ermo.
</p>

<p>
Accortasi di ciò la tumultuante canaglia,
<span class="pagenum" id="Page_1152">[1152]</span>
cresciuta fino al numero di cinquanta
mila persone, si voltò a rompere
tutte le altre carceri della città, portando
riverenza alle sole dell'arcivescovato,
della nunziatura e della vicaria, con
bruciar tutti i processi. Trovato per
istrada <i>don Tiberio Caraffa</i> principe di
Bisignano, il pregarono di essere lor capitano.
Nata in lui speranza di calmare
sì gran movimento, salì in pulpito nella
chiesa del Carmine, e con un crocifisso
alla mano caldamente esortò ciascuno
alla quiete. Tutto indarno: il mare era
troppo in furore, ed altro vi volea che
parole a quietarlo. Pertanto il buon cavaliere
con bella maniera se la colse, e
andò a chiudersi in Castel Nuovo; nella
qual fortezza passarono anche il vicerè
e il cardinale Trivulzio, per essere più
alla portata di cercare riparo a tanti disordini.
Ma perciocchè si erano disposte
numerose guardie nella piazza e intorno
al castello, apprendendo i sollevati che
si avesse a venire alle armi, corsero a
sonare a martello la grossa campana del
torrione del Carmine e a provvedersi
violentemente d'archibusi, spade, lancie,
polve da fuoco e palle, per tutte le botteghe
e case, dove se ne trovava. Concorrevano
intanto dalle circonvicine ville
rustici per isperanza di bottino ad aumentare
la truppa, risonando in ogni
lato trombe, tamburi, sventolando bandiere,
e continuando ognuno a gridare:
<i>Fuora gabelle, Viva il re</i>. Per rinforzo
del palazzo vi pose il vicerè mille Tedeschi
ed ottocento Spagnuoli, e fece far
nuove fortificazioni intorno ad esso e
nella piazza. Ma il popolo, informato che
venivano da Puzzuolo cinquecento Alemanni
e due compagnie d'Italiani, andò
ad incontrarli, ne uccise alcuni, altri
menò prigioni, e dissipò il resto. Tentò allora
il vicerè di guadagnare il capo-popolo
Mas-Aniello, con iscrivergli un biglietto
di esibizione d'abolir tutte le gabelle.
Ad altro non servì questa sommessione,
se non a far maggiormente insolentire
chi si conosceva in avvantaggio, avendo
<span class="pagenum" id="Page_1153">[1153]</span>
Mas-Aniello coi suoi seguaci sfoderate
pretensioni anche di varii privilegi per
la plebe. Il vicerè, che non volea troncare
per questo il trattato, mosse alcuni
della primaria nobiltà a frapporsi per
l'aggiustamento, ed avendo questi per il
bene della patria assunto un tale impegno,
ridussero a tale il maneggio che
parvero soddisfatti i sollevati, qualora,
oltre alle cose richieste, fosse confermato
il privilegio conceduto dall'imperadore
Carlo V alla città, del qual documento
richiedevano essi l'originale.
</p>

<p>
Per quante ricerche facesse fare il
vicerè, questo originale non si trovava.
Credendosi perciò burlato l'inquieto popolaccio,
si ruppe coi nobili mediatori,
e carcerò anche il duca di Matalona, che
trovò maniera di fuggire dalle lor mani.
Avuta poi nota di settanta case di ministri
e d'altri che aveano maneggiati i dazii
e l'altre gravezze del pubblico, di mano
in mano si portarono i sediziosi a bruciarle
senza remissione, con gittar giù
dalle finestre tutti i mobili, e fin gli ori,
argenti e danari e farne falò; giacchè severissimo
ordine v'era che niuno ne
profittasse. E perciocchè premeva a costoro
di farsi padroni della torre di San
Lorenzo e di quel monistero, colà furibondi
corsero in numero di dieci mila
armati con un grosso cannone, e gran
copia di fascine per appiccarvi il fuoco.
Da questo apparato atterrite le guardie
di quel posto, capitolarono la resa. Di là
con gran festa trassero i sollevati gran
copia d'armi da fuoco e sedici pezzi di
cannone. Erasi intanto ritrovato l'originale
del privilegio di Carlo V, e il <i>cardinale
Filamarino</i>, che facea la figura di
padre comune fra il vicerè e il popolo,
con questa carta pecora in mano si
portò al Carmine, e alla presenza di
Mas-Aniello, già dichiarato capitan generale
del popolo, e assistito dalla sua
corte plebea la fece leggere. Dopo di che
manipolò l'accordo, con avere il vicerè
conceduto un perdon generale abolite le
gravezze, confermato il privilegio, e promessa
<span class="pagenum" id="Page_1154">[1154]</span>
loro dalla corte la conferma di
tutto. Ma perchè si dicea di perdonare
ogni reato incorso per quella ribellione,
fu cagion questa parola che si guastasse
tutta la tela. Non cessò l'arcivescovo
pien di zelo di rimediare, ed ottenne in
fine dal vicerè un biglietto, per cui pienamente
si soddisfaceva alle premure del
popolo. Ma il buon prelato si trovò fra
poco burlato. Mentre s'era raunato al
Carmine tutto il popolo, aspettando che
intervenisse anche il vicerè per cantare
il <i>Te Deum</i>, eccoti comparire colà cinquecento
banditi (altri scrivono solamente
ducento), tutti ben montati a
cavallo, che si fingevano venuti in servigio
del popolo. Il servigio che intendevano
di prestargli era quello di trucidar
Mas-Aniello, e poi di fare un macello
della gente colta all'improvviso. Se ne
insospettì Mas-Aniello, e mandò ordine
che smontassero: non vollero ubbidire.
Comandò che andassero ad un posto
assegnato; ed essi, per lo contrario, entrarono
così a cavallo in chiesa. Allora
egli gridò: <i>Tradimento</i>; e i banditi spararono
contro di lui alquante archibugiate;
e maraviglia fu che di tante palle
niuna il colpì. Il pazzo popolo attribuì
ciò a miracolo, credendo assistito dalla
divinità il suo gran generale; pretendendo,
all'incontro, i buoni frati che lo
scapolare da lui portato gli avesse servito
d'ingermatura. Allora l'infuriata
plebe si scagliò addosso a quanti di quei
banditi potè cogliere, e li trucidò. Per
confessione di uno di essi si scoprì essere
stata mandata quella gente dal duca di
Matalona e da don Giuseppe, volgarmente
chiamato don Peppo Caraffa. Che
il vicerè fosse consapevole del fatto, si
potè ben sospettare, ma niuno il nominò;
ed egli sopra di questo fece l'indiano.
Cercato il Matalona, ebbe la fortuna di
salvarsi. Non così avvenne a don Peppo,
che fu scoperto e tuttochè forse non
avesse mano in quel fatto, gli fu reciso
il capo, e si vide trascinato il cadavere
per la città. Ciò non ostante il cardinal
<span class="pagenum" id="Page_1155">[1155]</span>
arcivescovo raggruppò il negoziato dell'accomodamento,
e lo trasse a fine; accordando
il vicerè quanto si volle dal
popolo, con disegno non di meno che
soltanto durasse la sua promessa finchè
venisse il tempo e il comodo della vendetta;
non sapendo inghiottire un animo
spagnuolo il mirar ridotta a sì vile stato
l'autorità sua, e la riputazion della nazione
da un miserabile pescivendolo, giunto
a far tremare tutta Napoli.
</p>

<p>
Volendo poi l'arcivescovo condurre a
palazzo Mas-Aniello, bisognò che adoperasse
gli argani per farlo spogliare de' suoi
poveri cenci, e prendere veste di tela d'argento
e cappello con pennacchiera. Accompagnato
fino a palazzo da tutto il basso
popolo in armi, che si credette ascendere
a cento cinquanta mila persone,
prima di entrare fece un patetico discorso
a tutti, esortandoli a gridare: <i>Viva il
re di Spagna</i>; e ricordando loro che
egli era nato povero, e tale voler anche
morire; e che l'operato da lui finora non
era proceduto da ambizione, nè da voglia
di guadagnare un soldo, nè di fare ribellione
al re, ma solamente di liberarli tutti
dal troppo gravoso mal governo finora
patito. E siccome egli non si fidava del
vicerè, così aggiunse, che se fra un'ora
noi rivedessero, pensassero a vendicar la
sua morte. Venne egli poscia accolto colle
più vistose carezze, e con dimostrazioni
anche esorbitanti di onore dal vicerè,
e furono lette le capitolazioni, ed approvate.
Ossia che si spendesse gran tempo
in questo, e che il popolo, per non vederlo
tornare, dal bisbiglio passasse ad un
gran rumore; o ciò accadesse per altra
cagione; di tanto strepito s'impazientava
il vicerè. Allora Mas-Aniello, affacciatosi
ad un balcone, e datosi a conoscere, coll'indice
alla bocca fece segno che tacessero.
In quell'istante niuno osò più di
zittare, stupendo il vicerè allo scorgere
tanta ubbidienza a quell'uomicciattolo. Si
esibì Mas-Aniello di rinunziare il comando;
ma per suoi fini politici non lo permise
il vicerè. Fu poi col cardinal Filamarino
<span class="pagenum" id="Page_1156">[1156]</span>
ricondotto a casa il gran generale;
e dappoichè furono con gran solennità
giurate le capitolazioni dal vicerè nella
metropolitana, tornò la quiete nella città.
Continuando nondimeno Mas-Aniello a
far da governatore del popolo, pubblicava
editti, governava le guardie, intento
sopra tutto a torre di mezzo i banditi e
malviventi. Con aria severa sempre comandava,
temuto perciò ed ubbidito da
tutti. Un suo solo cenno bastava per una
sentenza di morte. Perchè gli furono
sparate contro alcune archibugiate, vietò
a chi che sia il portar vesti lunghe e mantelli,
affinchè si conoscesse chi andava con
armi. Non vi fu prete o frate che non
ubbidisse. E certamente tanto egli che la
moglie sua cominciavano a grandeggiare,
e a gustare il comando e le distinzioni.
Pretese l'insuperbito pescivendolo, che
il cardinale <i>Trivulzio</i> andasse a fargli una
visita. Il prudente porporato, per non incorrere
in qualche pericolo, volle soddisfarlo,
ed andato il trattò con titolo d'<i>illustrissimo</i>.
Questo Arlichino finto principe
gli rispose: <i>La visita di vostra eminenza,
benchè tarda, ci è cara</i>. Ma, a guisa dei
fenomeni, ben corta durata ebbe l'esaltazion
dell'ardito plebeo. Eccolo vaneggiare,
eccolo divenuto forsennato, e talvolta
furibondo. Non si sa, se perchè le applicazioni
e vigilie gli avessero di troppo riscaldata
la nuca; o perchè nella visita a
palazzo egli avesse votate alquante caraffe
di lagrima, al che non era avvezzo; oppure
perchè qualche ingegnoso veleno gli
fosse stato in quella congiuntura somministrato;
andò crescendo la sua frenesia,
di modo che dopo alcune scene di leggierezza
o crudeltà, il popolo l'abbandonò,
e il vicerè ebbe modo nel dì 16 di luglio
con quattro archibugiate di farlo levar
dal mondo. Sicchè soli sei giorni durò il
regno di Mas-Aniello, e quattro il suo
vaneggiamento, ristringendosi in questo
poco di tempo tutte le peripezie fin qui
raccontate, oltre a tante altre che mi è
convenuto lasciare indietro.
</p>

<p>
Credevansi gli Spagnuoli per la morte
<span class="pagenum" id="Page_1157">[1157]</span>
di costui omai liberi da ogni impaccio;
ma s'ingannarono a partito. Nel dì seguente,
giorno 17 d'esso luglio, pentito
il popolo, corse a raccogliere il corpo di
Mas-Aniello, che era stato strascinato per
la città, l'unirono alla testa che gli era
stata tagliata, e sopra un cataletto lo portarono
alla chiesa del Carmine, prorompendo
in alte acclamazioni di liberator
della patria, di padre della povertà. Ne
fecero fino un santo, come divenuto martire
in benefizio del pubblico. A udire
que' pazzi, la testa s'era unita col busto,
avea lor parlato e data la benedizione;
correndo perciò la stolta gente a baciarlo
e a toccarlo colle corone. Vollero ancora,
che gli si facesse un superbo funerale con
isterminata e suntuosa processione, coronata
dai sospiri e dal pianto di ciascuno,
e a gara tutti si procacciavano il suo ritratto;
se con piacere degli Spagnuoli,
non occorre che io lo dica. Poco in fatti
durò la quiete. Scorgendo il popolo che
non gli si mantenevano le capitolazioni
giurate, e che si trovavano appesi alla
forca di tanto in tanto alcuni del loro seguito,
di nuovo si sollevò, e ito al palazzo
per chiedere udienza al vicerè, attaccò
un'aspra zuffa colle guardie che durò
ben tre giorni. Quanti Spagnuoli furono
colti, rimasero vittima del furor popolare;
il vicerè fu costretto a ritirarsi in
Castel Nuovo, all'espugnazion del quale
si accinsero i sediziosi, siccome ancora di
castello Sant'Ermo, dando principio sotto
d'esso ad una mina. Perchè mancava loro
un capo, fecero forza a don Francesco
Toralto principe di Massa della casa di
Aragona, acciocchè assumesse il grado di
lor capitan generale. Accettò egli, confortato
anche dal vicerè, con animo di servir
meglio al re che alla plebe in sì scabrosa
occasione: siccome egli fece coll'andare
destramente distornando la loro
furia da maggiori risoluzioni, con promuovere
una suspension d'armi, tanto
che le fortezze, già ridotte in angustia, si
potessero vettovagliare. Oltre a ciò, per
addormentare e deludere il più che mai
<span class="pagenum" id="Page_1158">[1158]</span>
tumultuante popolo, il vicerè nel dì 7 di
settembre confermò di nuovo le grazie e
capitolazioni ad esso accordate. Grande
fu l'allegrezza d'ognuno, ma che restò
in breve amareggiata per la nuova sparsasi
che <i>don Giovanni d'Austria</i>, figlio bastardo
del re Cattolico, giunto in Sardegna
con poderosa flotta, si preparava per
dirizzar le prore alla volta di Napoli.
Comparve egli in fatti alla vista di quella
città nel dì primo di ottobre, e chiesero i
popolari udienza per parlargli, ma non
l'ottennero. Per consiglio del vicerè, fu
fatto loro intendere che don Giovanni non
metterebbe il piede a terra, s'essi prima
non deponessero e rinunziassero l'armi,
rimettendosi alla clemenza del figlio del
re: proposizione che parve troppo dura
e pericolosa a chi conosceva di che buono
stomaco fossero gli Spagnuoli. Per maneggio
del Toralto fu conchiuso che rilascerebbono
solamente l'armi, e sarebbono
lor confermate le grazie e i capitoli
precedenti. E però nel dì 4 del suddetto
ottobre fu data esecuzione al trattato,
nè si videro che bandiere bianche per la
città e segni d'allegrezza.
</p>

<p>
Ma altro non meditando gli Spagnuoli
che gastigo e vendetta, determinarono di
sterminar colla forza nel dì seguente
quella pertinace canaglia. Per quanto il
cardinal Trivulzio e i più saggi consiglieri
dissuadessero sì fiera esecuzione,
prevalse l'opinione del vicerè e d'altri
pochi. E però avendo don Giovanni trattenuto
presso di sè il general Toralto,
con cui probabilmente era fatto il concerto,
nel dì 6 d'ottobre uscirono tutti
i combattenti dalle navi, e quanti ancora
poterono uscir dei castelli, e in ordine di
battaglia andarono ad assalire i posti dei
popolari, che non si aspettavano una tal
visita. Nello stesso tempo da tutte le navi
e dai castelli si diede principio a fulminar
la città con cannonate, a gittar bombe e
fuochi artifiziali. Parve allora Napoli la
casa del diavolo: tanto era il rumor delle
artiglierie, il martellar delle campane,
gli urli e le grida delle donne e de' fanciulli.
<span class="pagenum" id="Page_1159">[1159]</span>
Corse il popolo a barricar le strade,
ad afferrare i posti, e le donne dalle finestre
gittavano sassi, tegole ed acqua
bollente. Seguitò l'orrido conflitto per
più ore; ed accorgendosi in fine gli Spagnuoli
del poco profitto che faceano i lor
cannoni e mortai, e che andava crescendo
la forza e furia del popolo, cessarono dalle
ostilità, e con esporre bandiera bianca
invitarono il popolo a qualche concordia.
Ma questo non rispose, se non coll'inalberare
bandiera nera, risoluto di azzardar
tutto, piuttosto che fidarsi della corrotta
fede e dei violati giuramenti degli
Spagnuoli. Si combattè anche ne' giorni
seguenti; e il vicerè fece ricorso al cardinal
Filamarino, che s'interponesse;
ma questo arcivescovo, certamente fedele
al re, siccome quegli che non lasciava
di amare anche il povero suo popolo, disapprovando
il tradimento fattogli dopo
tanti giuramenti, mostrò delle difficoltà a
mischiarsi di nuovo in questi imbrogli.
Non gliela perdonarono mai più i vendicativi
Spagnuoli. Giacchè niun effetto ebbero
i tentativi fatti per altri mediatori
di venire alla concordia, continuarono le
ostilità. Crebbero intanto i sospetti del
popolo contro il lor generale Toralto,
imputandolo di segrete intelligenze col
vicerè, e di aver impedito l'acquisto di
Sant'Ermo. Veri o falsi che fossero questi
reati, è certo che nel dì 22 d'ottobre
posto prigione e processato, ebbe troncato
il capo, e il corpo suo per un piede
fu appiccato alla forca. In luogo di lui fu
eletto per capo del popolo Gennaro Annese,
uomo di bassa condizione.
</p>

<p>
Conoscendo nulladimeno i più saggi
del popolo che a lungo andare non potrebbero
tener forte contro la potenza e
rabbia degl'implacabili Spagnuoli, e tanto
più perchè la nobiltà del regno, per la
morte data a don Peppo Caraffa, sembrava
dichiarata contro la plebe; si avvisarono
di fare ricorso alla corona di
Francia, ben consapevoli del pronto volere
de' Franzesi in tutto ciò che tendeva
alla depression della monarchia di Spagna.
<span class="pagenum" id="Page_1160">[1160]</span>
Il <i>marchese di Fontanay</i> ambasciator
di Francia, e i cardinali franzesi
esistenti in Roma non lasciarono cadere
in terra le preghiere ed esibizioni dei
Napoletani; ne scrissero alla corte, ne riportarono
magnifiche promesse di soccorsi.
Trovavasi allora in Roma <i>Arrigo
di Lorena duca di Guisa</i>, nelle cui vene
circolava il sangue degli antichi re angioini.
Fu egli creduto a proposito, siccome
signore di gran vaglia, per sostenere
questa impresa; ed egli l'accettò,
col mostrarsi in apparenza unicamente
mosso dall'amor della gloria in liberare
il popolo di Napoli dalla oppressione e
tirannia degli Spagnuoli, e di ridurre
Napoli a forma di repubblica; ma con
desiderio segreto, e non senza speranza,
che assistendogli la fortuna, potesse la
corona di Napoli cader sul suo capo. Nel
dì 13 di novembre si mosse egli da Roma
con poche feluche, ed ebbe la sorte
di felicemente sbarcare a Napoli, dove da
quel popolo fu accolto con incredibil allegrezza;
e dopo aver fatte alcune prodezze,
ottenne il comando dell'armi, continuando
nondimeno Gennaro Annese
nella superiorità del governo civile. Ma
non andò molto che cominciarono gare
e gelosie fra questi due capipopolo; pure
il Guisa seppe far tanto, che si fece proclamar
duca ossia doge della repubblica
di Napoli. Più curiosa cosa fu il veder
comparire alla vista di quella gran città
il duca di Richelieu con potente flotta
franzese, ma senza mai accordarsi col
duca di Guisa e col popolo. Chi disse perchè
il Guisa, che avea molto alzata la
cresta e tendeva alla corona, non volle
che i Franzesi gli sturbassero quella caccia,
sperando di compierla senza di loro;
chi, perchè il popolo napoletano, se ammetteva
i Franzesi, temeva di mutar
solamente il giogo, laddove intenzione
sua era di scuoterlo affatto; e chi, che il
duca di Guisa odiava il <i>cardinal Mazzarino</i>,
ovvero che il cardinale mirava lui
di mal occhio, e che, per conseguente, i
Franzesi non vollero porgergli aiuto, e
<span class="pagenum" id="Page_1161">[1161]</span>
se ne tornarono colla flotta a Portolongone.
Non mi stenderò io più oltre in
questo racconto. Esistono in franzese e
in italiano le memorie del medesimo duca
di Guisa, tramandate col mezzo della
stampa ai posteri, dove egli dipinse quegli
affari secondo che a lui parve il
meglio.
</p>

<p>
E pur qui non finirono le novità di
Italia nell'anno presente. Perchè in Piemonte
scarseggiavano di forze i Franzesi
nulla poterono operare, anzi lasciarono
che il governator di Milano s'impadronisse
di Nizza della Paglia, senza neppur
tentarne il soccorso. Ma intanto il gabinetto
di Francia lavorava per muovere
contro lo Stato di Milano dei nuovi nemici,
e gli venne fatto di tirar nel suo
partito <i>Francesco I d'Este</i> duca di Modena.
Non avea questo principe ommessa
diligenza veruna per attestare il suo ossequio
alla corona di Spagna; le aveva
anche offerto il suo servigio. Trovò sempre
dal ministero milanese attraversato,
anzi contrariato ogni suo maneggio; e
spezialmente ebbe a dolersi perchè gli
Spagnuoli gli negavano il possesso di
Correggio, che pur gli era stato venduto
dall'imperadore. Si prevalse il Mazzarino
di questi dissapori per condurre sul principio
di settembre esso duca in lega colla
Francia, la quale, facendo la liberale colla
roba altrui, facilmente accordava che
tutte le conquiste da farsi nello Stato di
Milano sarebbono in pro di chi le facesse,
con obbligo nondimeno di prendere il
possesso di ogni acquisto a nome del re,
il qual poscia a suo tempo ne darebbe
fedelmente il possesso ai conquistatori.
Quattro mila fanti e mille e cinquecento
cavalli franzesi vennero da Piombino sul
Reggiano, ai quali il duca Francesco unì
un pari numero di combattenti. Riuscì
al duca con questa gente sul fine del suddetto
mese di valicare il Po, e di spargere
il terrore fra gli Spagnuoli, che tutti
si ritirarono alla difesa di Cremona. Colà
comparve l'esercito gallo-estense, e si
fecero alcune fazioni, e il tutto finì in far
<span class="pagenum" id="Page_1162">[1162]</span>
solamente paura agli Spagnuoli. Non andando
d'accordo col duca gli uffiziali
franzesi; non venendo mai il <i>principe
Tommaso</i>, benchè chiamato a questa impresa,
e crescendo ogni dì più le pioggie
e i fanghi dell'ottobre, bisognò battere la
ritirata. Si ridusse quell'esercito ai quartieri
di verno nella ricca e nobil terra di
Casal Maggiore del Cremonese, dove patì
de' gran disagi per mancanza di foraggi
e d'altre provvisioni. Nell'isola di Candia
poco profittarono in quest'anno le
armi venete, anzi riuscì a' Turchi di accostarsi
alla città di Candia stessa, e di fortificarsi
in quei contorni. Celebre nondimeno
riuscì la nave capitana di Tommaso
Morosino, che contro cinquantadue
galee nemiche valorosamente si difese.
Vi lasciò gloriosamente la vita il prode
generale, ma vi perirono de' Turchi più
di mille e cinquecento persone. Maggior
felicità provarono i Veneziani nella Dalmazia,
dove ricuperarono Novigrado, difesero
bravamente Sebenico, e ridussero
alla loro ubbidienza Nadino, Scardona,
Zemonico ed altri luoghi.
</p>

<hr />
</div>

<div class="chapter">
<h2 class="hidden" id="MDCXLVIII">MDCXLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLVIII</span>. Indizione. <span class="smcap lowercase">I</span>.</td>
  </tr>
  <tr>
    <td><span class="smcap">Innocenzo X</span> papa 5.</td>
  </tr>
  <tr>
    <td><span class="smcap">Ferdinando III</span> imperad. 11.</td>
  </tr>
</table>

<p>
Sul fine dall'anno precedente il <i>duca
di Guisa</i>, non contento di far guerra in
Napoli agli Spagnuoli, pensò a conquistar
anche varie città del regno, e mosse in
quante parti potè banditi e mal affetti al
nome spagnuolo, dispensando a larga
mano patenti ed uffizii. Sopra tutto a
lui premeva la città d'Aversa, troppo
importante pel trasporto dei viveri. Era
questa per ordine del vicerè divenuta
piazza d'armi dei baroni napoletani commossi
alla difesa della corona, sotto il
comando di don Vicenzo Tuttavilla. Ma
fra questi nobili non mancavano di quelli
che mal sofferivano la dominazione spagnuola.
Con più di dieci mila armati andò
a quella volta il Guisa, e in diversi
incontri ne riportò delle spelazzate. Tuttavia
<span class="pagenum" id="Page_1163">[1163]</span>
avendo le sue genti occupata Nola
ed Avellino, ed essendosi ribellate le
provincie di Salerno e Basilicata, restò
Aversa in grave pericolo, perchè priva di
soccorso. Tanto innanzi crebbero quivi
le angustie, che que' nobili di colà si ritirarono
a Capoa, lasciando la città nella
vigilia dell'Epifania in potere del Guisa,
la cui gente tenne lor dietro, e mise il
campo anche alla stessa Capoa. L'acquisto
di Aversa portò grande onore al
Guisa, e somma allegrezza ai popolari;
ed egli poi fece ogni sforzo per trarre
nel suo partito i nobili, ma senza poterli
rimuovere dalla fedeltà verso il re di
Spagna. Era intanto il vicerè <i>duca di
Arcos</i> odiato a morte dal popolo, e neppure
ben veduto dalla nobiltà di Napoli.
Ora facendo i più saggi ministri amatori
della patria delle segrete consulte per
trovare riparo alle presenti piaghe, e tenendo
anche intelligenza con Gennaro
Annese capo del popolo, che era col
cuore alienato affatto dal duca di Guisa:
fu in fine creduto il mezzo più proprio
di giugnere alla sospirata pace, quello di
rimuovere dal governo esso duca di Arcos,
e di sostituire in esso pro interim
<i>don Giovanni d'Austria</i>, che tuttavia colla
flotta spagnuola si tratteneva in quei
mari. Il non aver egli reato alcuno presso
il popolo, l'essere figlio del re, e giovane
assai amabile, e il potersi sperare
che quanto egli promettesse, riporterebbe
l'approvazione della corte, animò
ciascuno a desiderare questa mutazione.
Contuttochè il <i>cardinal Filamarino</i> arcivescovo
fosse mirato con occhio bieco
dagli Spagnuoli, perchè in questi viluppi
faceva la figura di neutrale e manteneva
buona corrispondenza col duca di Guisa
e col popolo, pure fu interrogato del suo
parere. E siccome di cuore desiderava
questo porporato il bene della patria e
insieme l'onor della corona di Spagna,
concorse anch'egli a consigliare la deposizione
del vicerè, come il migliore spediente
agli affari, che per altro minacciavano
precipizio: e tanto più perchè
<span class="pagenum" id="Page_1164">[1164]</span>
riuscì al duca di Guisa di occupare il
borgo di Chiaia, che tagliava la comunicazion
degli Spagnuoli per terra col resto
del regno. Talmente dunque si adoperarono
col duca d'Arcos i suoi confidenti,
che l'indussero ad imbarcarsi, e
ad abbandonar Napoli nel dì 26 di febbraio.
Servì la sua partenza a maggiormente
unire il baronaggio al partito e
servigio reale.
</p>

<p>
Nè mancò don Giovanni d'Austria,
assistito da saggi consiglieri, di promuovere
a tutto potere la concordia coi popolari,
esibendo general perdono e aumento
di grazie. Ma cotanto era cresciuto
lo sconcerto delle cose, che troppo
difficile alle pruove si trovò il rimedio.
Imperciocchè la malattia di Napoli s'era
dilatata dappertutto il regno; e il duca di
Guisa, siccome ben provveduto di spie,
venendo a scoprire i segreti maneggi,
sturbava tutto, ed avrebbe anche volentieri
messe le mani addosso a Gennaro
Annese, se non l'avesse ritenuto il sapere
ch'egli teneva filo colla corte di
Francia, e che da essa veniva stimato
non poco. Con tutte non di meno le sue
lusinghe e raggiri non potè mai esso duca
ottenere il suo primario oggetto, che
era quello di farsi proclamare re. Dissi
sconvolto anche il regno, e volli dire
che non v'era provincia o città dove
non regnasse la discordia, e succedessero
frequenti tumulti ed uccisioni, sostenendo
gli uni la libertà, e gli altri la regale autorità.
Trovaronsi allora nobili che sposarono
il partito de' popolari; e il Guisa
faceva trapelare in ogni parte i suoi
emissarii. In Taranto, in Ariano, in Chieti,
nell'Aquila e in altre principali città
penetrò quel pernicioso influsso. E basti
questo poco, giacchè io non posso tener
dietro a tutte le fila di questa imbrogliatissima
matassa, e al lettore riuscirà più
caro d'intendere come la provvidenza
degli uomini favorita da Dio la sbrogliasse:
il che accadde nel presente anno.
Non avea già dimenticato il duca di Guisa
di essere franzese. In mezzo ai grandi
<span class="pagenum" id="Page_1165">[1165]</span>
affari marziali trovava egli il comodo di
divertirsi, e di spendere più ore con principesse
e dame; e parea che più dell'altre
gli piacessero le più belle. Molto di
questo si parlava, anzi si sparlava per
Napoli; e ai saggi del suo seguito, e più
ai mariti delle persone da lui amate, al
maggiore segno dispiaceva questo suo
rituale. Sapeva in oltre Gennaro Annese
(personaggio di tanto polso fra' popolari)
qual segreta rabbia contra di lui
covasse in suo petto il duca; nè sapea
digerire che dopo tante intenzioni date
da lui di formare il senato della nuova
repubblica, non ne venisse mai quel dì.
Si aggiunse, che portato a notizia del
medesimo duca che Antonio Basso e un
suo fratello, amendue di corte del cardinale
arcivescovo, il mettevano in canzone
quasi egli fosse venuto a Napoli per darsi
spasso, per utilizzar la sua persona e
per deludere il povero popolo, li fece
prendere, e, al dispetto di tutte le preghiere
del cardinale, del suddetto Annese
e degli altri maggiori del popolo, li
fece decapitare. Per questa indiscretezza
e crudeltà, e per altri suoi passi violenti,
si alterarono forte i maggiori del popolo;
e però nel dì 10 di marzo esso
Annese, Vincenzo d'Andreis provveditore
generale, ed Antonio Mazzela eletto
del popolo, che erano ruote principali
della repubblica popolare, spalleggiati da
quattro mila persone, marciarono verso
il duca con animo di portare in trionfo
la sua testa. Avvisatone il Guisa, salì
tosto a cavallo, e colla sua guardia di
moschettieri sì intrepidamente andò loro
incontro, che appena sparato alcune archibugiate
dai suoi all'aria, i capi presero
la fuga. Essendo rimasto confuso
quel popolaccio, appena udì le maestose
e insieme tenere parole dell'eloquente
duca, che tutti si diedero a gridare: <i>Viva
il duca di Guisa</i>. Tante cabale poscia
ordì il Guisa per far credere il Mazzela
eletto del popolo venduto agli Spagnuoli
e ai nobili, che gli riuscì di fargli mozzare
il capo. L'Annese allora e gli altri
<span class="pagenum" id="Page_1166">[1166]</span>
suoi seguaci trattarono segretamente col
vicerè novello per liberar la patria dal
Guisa, e restituirle la quiete.
</p>

<p>
Era venuto a quel governo, con assenso
e volere del giovinetto <i>don Giovanni
d'Austria</i>, poco prima, <i>don Ignigo Velez
di Guevara conte d'Agnate</i>. Con lui concertò
lo stesso Annese le maniere di dar
la caccia al duca di Guisa, e di liberar la
città da tanti travagli. Correvano i primi
giorni di aprile, quando il vicerè spedì
tre galee ad occupar Nisita fuori di Napoli,
immaginando che per l'importanza
del posto vi accorrerebbe tosto il duca,
siccome in fatti avvenne, avendo egli condotto
seco circa otto mila persone. In questo
mentre, cioè nella notte precedente
al dì sei del suddetto aprile, usciti dai
castelli don Giovanni ed esso vicerè, e
quanti mai nobili erano con loro, facendo
marciare in ordinanza quasi tutte le truppe
spagnuole, andarono senza resistenza
a prendere le porte e i posti principali
della città, e spezialmente fu loro consegnato
dall'Annese il torrione del Carmine,
cioè la principal fortezza del popolo.
In una parola pacificamente s'impadronirono
di tutta la città. Qualche difesa fu
fatta al palazzo dove abitava il duca, ma
poco durò. Non si trovò persona che facesse
la carità di bruciar la segreteria di
lui, dove si trovarono tutte le corrispondenze
ch'egli avea tenuto con tanti regnicoli:
il che fu poi la rovina di assaissime
persone. Avvisatone il Guisa, fece quanto
potè per rientrare in città, ma non gli
venne fatto. Però col seguito di pochi
suoi fedeli si mise in viaggio alla volta di
Roma. O per accidente o per tradimento,
nel passar fuori d'Aversa andando a Capua,
fu scoperto, perseguitato e preso.
Condotto in prigione a Gaeta, venne poi
trasportato in Ispagna, dove chiuso in
una fortezza, ebbe quanto tempo volle
per digerire le memorie ch'egli ci lasciò;
e in fine, nell'anno 1652, per intercessione
del <i>principe di Condè</i>, oppure del
<i>duca d'Orleans</i>, fu rimesso in libertà.
Tenne per fermo la gente savia che se il
<span class="pagenum" id="Page_1167">[1167]</span>
Guisa colle parole avesse accompagnati i
fatti, con istabilire la repubblica di Napoli,
dove avessero avuta parte anche le
altre provincie e città del regno, ed anche
la nobiltà, quivi sarebbe venuto meno
il dominio spagnuolo. Ma perchè egli mirava
più alto, e pensava a sè stesso, non
giovò al popolo e rovinò sè medesimo.
Similmente se i Franzesi fossero accorsi
con poderose forze, finchè il Guisa si trovava
in vigore, non poteano reggere a
una sì gran tempesta gli Spagnuoli per
mancanza di gente e di viveri. Arrivò solamente
sul principio d'agosto con una
flotta numerosa di legni in quei mari il
principe Tommaso di Savoia, e misesi anche
ad assediar Salerno. Trovò troppo
mutati gli affari, e fu forzato a ritornarsene
con poco onore. Si andò poi riducendo,
benchè non senza fatica, alla primiera
ubbidienza il resto dello sconvolto
regno di Napoli; ma si diede principio ad
un'altra non lieve tragedia in quelle parti.
L'usar clemenza e il perdonare per lo
più non furono virtù favorite nella nazione
spagnuola. Però il <i>conte d'Agnate</i>
vicerè, che avea ritrovato nella segreteria
del duca di Guisa un arsenale di carte
convincenti di fellonia e di male intelligenze
chiunque non amava il governo
spagnuolo, e voleva in oltre dare al popolo
un esemplare gastigo della passata
ribellione, stancò da lì innanzi i tribunali
coll'immensa copia dei processi; infierì
colle scuri e colle forche contra di chi
non s'era avvisato di fuggire; e coi bandi
e confischi si vendicò di chi avea saputo
sottrarsi alle sue griffe. In una parola, si
credè risuscitato in lui il crudele duca
d'Alva flagello della Fiandra. Stesesi ancora
il suo rigore contro la nobiltà, che
pur tanto avea fatto in servigio della corona
di Spagna. E Gennaro Annese, non
ostante il merito che s'era acquistato
colla corona suddetta, lasciò in fine il
capo sopra di un palco. Con più moderazione
e prudenza attese in questi tempi
il <i>cardinal Trivulzio</i> a rimettere la serenità
in Palermo e nel regno di Sicilia,
<span class="pagenum" id="Page_1168">[1168]</span>
in guisa che potè poi rinunziarlo tutto
pacificato a <i>don Giovanni d'Austria</i>, che a
lui succedette in quel governo.
</p>

<p>
Fece orrore in quest'anno la congiura
ordinata da alcuni tristi, cioè da
don Giovanni Gandolfo religioso dell'ordine
di san Bernardo, da Bernardo
Sillano senator di Torino, e da Giovanni
Antonio Gioia, contro l'innocente vita
del giovinetto duca di Savoia <i>Carlo Emmanuele</i>,
e di <i>madama reale Cristina</i> sua
madre. Cercandosi chi avesse composto
uno scandaloso almanacco che prediceva
tragiche avventure, gastighi di ministri
e morti di gran personaggi, se ne scoprì
autore il suddetto religioso. Preso
costui sul fine dell'anno precedente, venne
poi rivelando i complici, e il nero disegno
da lor fatto di estinguere il sovrano
e la madre o con veleni o con fattucchierie.
Erano costoro del partito dei principi
Maurizio e Tommaso zii del duca. Il
Sillano improvvisamente morì in prigione;
ebbero il Gandolfo e il Gioia dalla
giustizia il meritato fine. Fu in tal congiuntura
che madama reale si vendicò
del principe Tommaso. Mentre egli era
impegnato nella spedizione per Napoli,
ella col figlio, verso il dì 20 di giugno,
fingendo una caccia, si appressò ad Ivrea,
e ricevutavi dentro colle sue guardie
dall'incauto governatore, con galanteria
se ne impossessò, mandando a spasso la
guernigion d'esso principe Tommaso.
Le turbolenze del regno di Napoli dovettero
cagionar dei mali umori nella
vicina pontificia città di Fermo. Quivi la
nobiltà per cagion dell'estrazione dei
grani superflui, comandata da Roma, se
la prese contro l'innocente governatore,
cioè contra <i>monsignor Uberto Maria Visconte</i>;
ed attizzata la plebe, ne avvenne
che al povero prelato tolta fu la vita in
quella sedizione. Accorse colà il <i>cardinal
Montalto</i>, che colla sua saviezza impedì
il progresso nel pernicioso tumulto, finchè
da lì a poco sopraggiunse <i>monsignor
Imperiale</i> con due mila soldati, che trovò
fuggito il popolo. A molti di coloro costò
<span class="pagenum" id="Page_1169">[1169]</span>
la vita, o un rigoroso bando la lor crudeltà
e ribellione. Rimasto vedovo <i>Francesco
I duca</i> di Modena, con dispensa
pontificia nel dì 12 di febbraio celebrò
le sue nozze colla <i>principessa Vittoria
Farnese</i>, sorella del fu <i>duca di Parma
Odoardo</i>, e poi si preparò a fare una
nuova campagna co' Franzesi nello Stato
di Milano. Giunse colà per governatore
sul principio di marzo il <i>marchese di
Caracena</i>, cavaliere di sperimentato valore
e di grande attività, che trovati i
Franzesi annidati a Casal Maggiore e
contorni, tosto cercò gli spedienti per
cacciarli di colà. Passò egli a Cremona
con quante forze potè raunare, e andò,
nel dì 25 di maggio, ad impossessarsi di
un'isola sul Po in faccia ad esso Casal
Maggiore, e bravamente ancora ne difese
il possesso contro i Franzesi. Sollecitava
intanto il duca di Modena i soccorsi a
lui promessi da Parigi, e facea tutti i
preparamenti per uscire in campagna
colle sue genti; e perchè Casal Maggiore
scarseggiava di viveri, trovò maniera di
farvi giugnere quattrocento sacchi di
farina. Ricevuto poi ch'egli ebbe le truppe
franzesi sbarcate a Lerice, ed unite colle
sue, passò il Po, e andò col <i>maresciallo di
Plessis Pralin</i> a congiugnersi col <i>conte di
Novaglies</i>, postato in Casal Maggiore, formando
un'armata di quattordici mila tra
fanti e cavalli. S'erano gli Spagnuoli
premuniti con un terribil trincierone lungo
alquante miglia, per tener lontano da
Cremona il nemico. Fu risoluto di levar
tale ostacolo, e nel dì 30 di giugno
s'andò all'assalto. Non lasciarono
gli Spagnuoli di fare una gran difesa, ma
in fine si videro costretti alla fuga, con
istrage di molti di loro e perdita delle
artiglierie. Qui tosto cominciò la discordia.
Voleva il duca correre subito all'assedio
di Cremona. Era egli general dei
Francesi, non per comandar loro nelle
cose d'onore, ma per ubbidire in quelle
di guerra. Il maresciallo di Plessis pretendeva
che si progredisse per entrar nel
cuor di Milano; ma perchè tentato più di
<span class="pagenum" id="Page_1170">[1170]</span>
una volta il passaggio dell'Adda non
riuscì, condiscese in fine di strignere Cremona.
Pontava il duca Francesco che si
prendesse prima la città debole di mura;
presa questa, facile sarebbe l'espugnazione
del castello; e tale era ancora il
sentimento dei più saggi. Ma il maresciallo
si ostinò, e la volle vinta, che gli
sforzi solamente si facessero contra il
castello, restando intanto al Caracena
libero il passo per Po a mandar gente e
viveri nella città, che poi somministrava
quanto occorreva al castello medesimo.
Fu creduto che al maresciallo di Plessis
non piacesse quell'acquisto, perchè destinato
in pro del solo duca, e non della
Francia; ed altri vollero ch'egli cercasse
un cattivo esito a quell'impresa, per
iscreditare il <i>cardinal Mazzarino</i>, contra
di cui tante tempeste nello stesso presente
anno si svegliarono dai fazionarii in
Francia.
</p>

<p>
Ma lasciando stare gli astrusi gabinetti
del cuore umano, quel che è certo,
con vigore fu impreso quell'assedio, e
colà comparve ancora dal Piemonte con
giro fatto fino sul Reggiano il <i>marchese,
Guido Villa</i>, seco menando tre mila cavalli
e due mila fanti, tutta gente scelta.
Non mi fermerò io a descrivere gli approcci,
le mine, e gli assalti, le sortite,
e le altre fazioni militari ivi accadute
con singola bravura d'ambe le parti,
e la mirabil assistenza data dal marchese
di Caracena ai difensori, che costò
la morte di molta gente e di non pochi
distinti uffiziali. Merita spezialmente
memoria il suddetto marchese Villa
nobile ferrarese, che mentre col duca
di Modena e col maresciallo franzese
va speculando un posto de' nemici, colpito
da una palla di cannone nel dì 24
d'agosto lasciò ivi la vita: generale di
chiarissimo nome, e fedelissimo alla real
casa di Savoia, alla quale mancò un personaggio
che in tanti fatti di guerra si
era segnalato, e godeva anche il titolo di
tenente generale della Francia, benchè
non fosse ben veduto in tale occasione
<span class="pagenum" id="Page_1171">[1171]</span>
dal superbo maresciallo di Plessis. Giunsero
sino alla fossa del castello gli assedianti,
ma con tutti i loro sforzi non poterono
mai superarla. Sopraggiunsero
intanto le pioggie, le strade rotte e le
difficoltà di ricevere i foraggi e le vettovaglie;
laonde fu astretto l'esercito collegato
a levar l'assedio, e a ritirarsi parte
a Casal Maggiore e nelle vicinanze, e
parte negli Stati del duca di Modena. Acquistarono
nell'anno presente l'armi
venete l'importante fortezza di Clissa, e
si diedero a munirla con maggiori fortificazioni.
Ma nel dì 7 di marzo una
orribil tempesta conquassò tutta la loro
armata navale. Tre galee, fra le quali la
capitana e due vascelli, soccombendo al
furore dei venti, s'affondarono, e fu compianta
la morte di assaissimi nobili, e
massimamente quella del capitan generale
<i>Giambatista Grimani</i>, a cui fu
sostituito <i>Luigi Mocenigo</i>. Impresero in
quest'anno i Turchi daddovero l'assedio
della città di Candia, riuscito dei più
memorabili che ci abbia conservata la
storia antica e moderna, dove fece maraviglie
di provvidenza e valore la repubblica
veneta. Nè si dee tacere che
nell'anno presente, a dì 24 di ottobre,
fu conchiusa in Munster la pace tra <i>Ferdinando
III imperadore, Lodovico XIV re</i>
di Francia, gli <i>Svezzesi</i> e i <i>principi dell'imperio</i>:
pace sommamente pregiudiciale
alla religion cattolica, e favorevole
ai protestanti. Ed ecco i maligni frutti di
tante guerre suscitate e fomentate, per
abbattere la casa d'Austria, dalle gran
teste politiche de' cardinali <i>Richelieu e
Mazzarino</i>, cadaun de' quali niuno scrupolo
si mettea, purchè soddisfacesse all'ambizione,
se nello stesso tempo veniva
a deprimersi il cattolicismo e ad aumentarsi
il regno della eresia. Contra di questa
pace protestò <i>monsignor Fabio Chigi</i>,
nunzio allora apostolico, che fu poi papa,
e volle che si cassasse il suo nome inserito
in essa. Protestò ancora <i>papa Innocenzo
X</i>, ma con armi di carta, che
non sogliono far paura ai potenti.
</p>

<p>
<span class="pagenum" id="Page_1172">[1172]</span>
</p>

<hr />
</div>

<div class="chapter">
<h2 class="hidden" id="MDCXLIX">MDCXLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCXLIX</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Innocenzo X</span> papa 6.</td>
  </tr>
  <tr>
    <td><span class="smcap">Ferdinando III</span> imperadore 12.</td>
  </tr>
</table>

<p>
Avea fin qui la corte di Francia colle
sue armate e co' suoi raggiri tenuta in
continui imbrogli l'Europa tutta, e se
ne giva superba per aver in più guise
indebolita la potenza delle due linee austriache.
Di un po' d'umiliazione abbisognava
ella, ed appunto cominciò a provarla,
perchè l'odio e l'invidia di molti
contra del <i>cardinal Mazzarino</i> proruppe
in sedizioni, e finalmente si convertì in
una guerra civile. A me non appartiene
di dirne di più. Il non potere per questo
i Franzesi accudire alle cose d'Italia, e
l'essersi per le diserzioni e per le malattie
ridotta a poco la loro armata in
Lombardia, cagioni furono che il vigilante
<i>marchese di Caracena</i> giudicò venuto
il tempo di mettere in dovere <i>Francesco I
duca</i> di Modena, che tanto aveva osato
contro la corona di Spagna. Pertanto,
senza voler aspettar la primavera, sul
principio di febbraio mossosi da Cremona
con sei mila fanti e tre mila cavalli, ricuperò
Casal Maggiore, e, passato il Po,
fece un'invasione nello Stato d'esso
duca. Giacchè la fortezza di Brescello
ben munita non mostrò paura alcuna di
lui, s'impadronì di Castelnuovo, Gualtieri
e Boretto. Maneggiavasi intanto <i>Ranuccio
II duca di Parma</i> per quetar questi
rumori, considerandoli per troppo
pregiudiciali anche al dominio suo, e
riuscì in fine ai suoi ministri di conchiudere
la pace fra il Caracena e il duca di
Modena. Fu questa sottoscritta nel dì 27
del suddetto mese di febbraio, per cui
esso duca rinunziò alla lega co' Franzesi,
e promise che il <i>cardinale Rinaldo d'Este</i>
suo fratello dimetterebbe la protezion
della Francia, con fargli sperare gli Spagnuoli
una più rilevante ricompensa (fiori
che non produssero mai frutti), e con
rimettere il duca in grazia e sotto la protezione
del re Cattolico. Tornò ancora
<span class="pagenum" id="Page_1173">[1173]</span>
in Correggio il presidio spagnuolo: condizione
che sopra tutto scottò all'Estense.
Licenziò esso duca, venuta che fu buona
stagione, le truppe franzesi, che s'andarono
ad unir coll'altre del Piemonte.
Niuna maggior prodezza fece dipoi nell'anno
presente il Caracena. Perchè è
ben vero ch'egli sorprese nel mese di
settembre la terra di Ceva nel Piemonte,
e si mise anche all'assedio del castello;
ma ritrovato assai duro quell'osso, grande
difficoltà de' foraggi fra quelle montagne,
e mossa d'armi in soccorso di
quella rocca, desistè dall'impresa.
</p>

<p>
Calò nel giugno di quest'anno in
Italia <i>Maria Anna</i> figlia dell'Augusto <i>Ferdinando
III</i> e dell'<i>imperadrice Maria</i> sorella
del re Cattolico <i>Filippo IV</i>, destinata
in moglie al medesimo re suo zio. Con
pomposa solennità fece ella la sua entrata
in Milano, e andò poi ad imbarcarsi
al Finale, per passare in Ispagna. In
tale occasione il general Pimento, ch'era
venuto a riceverla colla flotta spagnuola,
spedì gente ad impadronirsi d'Oneglia,
marchesato del duca di Savoia nel litorale
della Liguria. Ma poco tardò il governator
di Villafranca a ripigliarla. Seguirono
ancora nell'anno presente le
nozze di <i>Carlo II duca</i> di Mantova con
<i>Isabella Chiara</i> arciduchessa d'Inspruch,
sorella dell'<i>arciduca Ferdinando</i>. Questo
illustre matrimonio non bastò a guarire
quel principe dalla sua dissolutezza di
vivere. Non si sapeva intendere perchè
il pontefice <i>Innocenzo X</i>, in tanto bisogno
della repubblica veneta per la guerra lagrimevole
a lei mossa dai Turchi in Candia,
non le prestasse aiuti nell'anno presente,
come avea fatto in addietro, e neppure
in soccorso di essa inviasse le sue
galee. Venne poi a scoprirsi l'arcano.
Stava tuttavia sullo stomaco della corte
di Roma indigesto il ducato di Castro e
Ronciglione, pel cui acquisto s'erano sì
inutilmente profusi tanti milioni nella
guerra di <i>papa Urbano VIII</i>. Fra il duca
di Parma <i>Ranuccio</i> e i montisti insorgevano
sovente delle controversie, perchè
<span class="pagenum" id="Page_1174">[1174]</span>
non correano i frutti pattuiti; e la protezion
del papa non mancava a questi
creditori. Furono spediti dalla camera
pontificia commessarii colà, per costringere
il duca ai dovuti pagamenti; ma vi
trovarono i di lui soldati che non intendeano
questa canzone, e si opposero;
laonde furono costretti a ritornarsene
quali erano venuti. Se ne adirò forte il papa,
e fu creduto che il <i>cardinal Panciroli</i> segretario
di Stato, e <i>donna Olimpia</i> cognata
del papa, siccome nemici del duca, attizzassero
maggiormente il fuoco. Facevansi
perciò dei preparamenti per passare a
maggior rottura; ma interposti gli uffizii
del gran duca <i>Ferdinando II</i> e del <i>cardinale
Albornoz</i>, si sarebbe verisimilmente
trovato temperamento, se un atto bestiale
de' ministri del duca, oppure di un solo
di essi, non avesse condotto al precipizio
le cose.
</p>

<p>
Era stato eletto dal papa e consecrato
vescovo di Castro <i>Cristoforo Giarda</i>. Contuttochè
fosse detto all'orecchio a questo
prelato che Ranuccio nol volea nei
suoi Stati, pure, affidato dalla sua dignità,
e, come si può credere, spinto anche da
Roma, colà s'inviò. Per istrada da alquanti
sicarii fu a lui tolta la vita, e la
colpa di questo orrido e sacrilego misfatto
fondatamente si rovesciò sopra il duca
di Parma. Non istette più allora a segno
il papa, e spedì tosto il conte Davide Vidman
e Girolamo Gabrielli con alcune
migliaia di armati a cignere Castro di
assedio. A questo avviso anche il duca
di Parma si diede a far leva di gente; e
figurandosi di poter distogliere da quella
impresa il papa, principe che non amava
molto di spendere, appena ebbe formato
un picciolo corpo d'armata, che l'inviò
alla volta dello Stato pontificio, con ordine
di pagar tutto, e di non inferir molestia
a chicchessia. Alla testa di questi bravi
combattenti marciava il marchese Gaufrido
di nazion franzese, uomo di bassissima
condizione, che preso al servigio in
qualità di maestro della lingua franzese
dal fu <i>duca Odoardo</i>, talmente s'era
<span class="pagenum" id="Page_1175">[1175]</span>
avanzato nella grazia di lui e del figlio
Ranuccio, che facea la figura di primo
ministro in quella corte. Costui dovea
saper tutti i mestieri, e volle darsi a conoscere
anche per valoroso condottier
d'armi. La disgrazia portò che giunto
sul Bolognese a San Pietro in Casale, ivi
trovò il marchese Luigi Mattei spedito
con gente dal pontefice, ed assistito da
molta nobiltà bolognese e ferrarese, che
colla strage di non pochi il mise in rotta,
e fecelo tornare pien di vergogna a Parma.
Della lontananza di lui e della sua
sfortuna si prevalse intanto chi l'odiava
per iscreditarlo presso il duca Ranuccio,
esagerando spezialmente che da lui solo
era proceduto l'ammazzamento del vescovo.
Fu dunque il Gaufrido immantinente
cacciato in prigione e processato,
e si trovarono tali i suoi reati (se veri o
falsi, nol so) che perdè la vita e quanti
beni aveva accumulato, cioè, per quanto
fu creduto, di un valsente di quattrocento
mila scudi, rimasero applicati al fisco.
Sperò ancora Ranuccio di potere, col
gastigo di costui, placare il papa. Ma
questi, dappoichè Castro, vinto dalla fame,
fu costretto e rendersi, ordinò che si
demolisse del pari la fortezza, e quante
chiese, conventi e case ivi si contavano,
che tutte furono uguagliate al suolo, con
essersi ivi alzata una sola colonna, dove
era scritto: QUI FU CASTRO. La sedia
episcopale venne trasferita ad Acquapendente.
Perchè il duca di Parma mancava
di forze per reggere a quel contrasto,
anzi si facea correre voce che l'armi
pontificie intendeano di passare sul Parmigiano,
si appigliò al consiglio de' saggi,
e si accordò colla camera apostolica,
cedendole Castro e Ronciglione, con riserbarsi
la facoltà di ricuperar quello
Stato, pagando i debiti, de' quali intanto
essa camera si caricò.
</p>

<p>
Famoso fu quest'anno per avere l'iniquo
Cromuele e i fanatici parlamentarii
condotto <i>Carlo I Stuardo re</i> d'Inghilterra
a lasciare il capo sopra un pubblico
palco in Londra: iniquità detestata dall'Europa
<span class="pagenum" id="Page_1176">[1176]</span>
tutta. In Venezia, all'incontro,
si fece gran festa per una vittoria riportata
da Jacopo da Riva contro l'armata
navale de' Turchi. Ancorchè questa si
trovasse numerosa di settantadue galee,
dieci maone ed undici vascelli, e si fosse
ricoverata nel porto di Focchie, il da Riva
nel dì 6 di maggio animosamente colle
navi venete, fra le quali erano alquanti
vascelli olandesi, andò ad assalirla. Attaccarono
i Veneti il fuoco ai legni nemici,
tredici dei quali rimasero incendiati; e
se il vento non si voltava, anche il resto
andava a perire. In mano de' Veneziani
vennero una nave turchesca, una galeazza
e una galea sottile. Più di quattro
mila Turchi fra soldati e marinari fu creduto
che perdessero ivi la vita. Il Valiero
nondimeno lascia intendere che tal vittoria
troppo fu amplificata, e riuscì più di
nome che di fatti. Tali prodezze bensì fecero
in quest'anno i difensori della città
di Candia, che i Turchi slargarono quell'assedio,
ritirandosi ai primi alloggiamenti;
ma non cessarono per questo i
combattimenti in quelle parti. Nel dicembre
un'utile costituzione fu pubblicata
da <i>papa Innocenzo X</i>, in cui comandò che
si desse nota fedele di tutti i monisteri e
conventi dell'Italia, delle loro rendite e
del numero dei religiosi ivi abitanti, proibendo
intanto il vestire nuovi religiosi.
Questo era un preliminare della santa intenzione
del pontefice di abolir tutti i conventi,
dove pel poco numero dei convittori
non si potea conservar la regolar
disciplina.
</p>

<hr />
</div>

<div class="chapter">
<h2 class="hidden" id="MDCL">MDCL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCL</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Innocenzo</span> X papa 7.</td>
  </tr>
  <tr>
    <td><span class="smcap">Ferdinando</span> III imperadore 13.</td>
  </tr>
</table>

<p>
Nel dì 24 del precedente dicembre
avea <i>papa Innocenzo</i> aperta la porta santa
e dato principio al giubileo romano,
che si vide poi celebrato con copioso concorso
di gente. Se grande fu la divozion
de' popoli, maggiore ancor fu la pietà e
carità del vecchio pontefice, il quale con
<span class="pagenum" id="Page_1177">[1177]</span>
profusion di limosine accolse i poveri
pellegrini, assistè alle loro mense, lavò
loro i piedi, eccitando coll'esempio suo
a fare altrettanto la nobiltà romana.
Varii principi della cristianità si portarono
a partecipar di quelle indulgenze. Trovavasi
in questi tempi lacerata la Francia
dalle fazioni, sedizioni e guerre civili, senza
rispetto alcuno al medesimo giovinetto
<i>re Luigi XIV</i>; nè restava luogo a quella
corte di sostenere gli affari suoi in Italia.
Ciò considerato dal consiglio di Spagna,
e dai ministri del re Cattolico in Milano
e Napoli, fu presa la risoluzione di
snidar da Piombino e Portolongone i
Franzesi. Erano divenute quelle due fortezze
un ricettacolo di corsari, che infestavano
tutto il Mediterraneo. Cominciò
dunque a farsi in Sicilia, Napoli e Milano
gran preparamento di navi e di combattenti.
Per questo minaccioso apparato restavano
in apprensione il <i>gran duca Ferdinando</i>
e i <i>Genovesi</i>; ma cessò ogni lor
sospetto, allorchè videro messi alla vela
tanti legni approdare ai lidi di Piombino.
Sopra quella flotta venivano spezialmente
<i>don Giovanni d'Austria</i>, come generalissimo
di mare, il <i>conte d'Ognate</i> vicerè
di Napoli, e il <i>principe Ludovisio</i>, a cui
aveano già i Francesi tolta quella città e
principato. Fu dato principio all'assedio
di Piombino, e le artiglierie cominciarono
a bersagliar quella mura; ma sostenendo
con vigore i lor posti, e facendo di tanto
in tanto sortite i Franzesi, lentamente
procedevano le offese. La state bollente
e l'aria malsana di quel basso paese cominciarono
a far guerra agli assedianti,
con vedersi languire quegli ancora che
dianzi andavano con tanto coraggio incontro
alle palle e spade nemiche. Sicchè
i comandanti, dappoichè furono rinfrescati
di gente, che di mano in mano
veniva al lor campo, giudicarono meglio
di tentar tutto, e di passare alle scalate e
agli assalti, che di veder perire l'armata
di sole malattie. Ributtati più volte con
istrage dei più arditi, pure sì ostinatamente
continuarono questo giuoco, che vittoriosi
<span class="pagenum" id="Page_1178">[1178]</span>
entrarono nella città. Ritiraronsi
allora nel castello i Franzesi; ma perduta
la speranza di soccorso, da lì a non molto
con patti onorevoli ne aprirono le porte
agli Spagnuoli.
</p>

<p>
Passò dipoi l'esercito sotto Portolongone,
e colà giunse altresì colla sua squadra
e con gran copia di munizioni ed attrezzi
il <i>duca di Tursi</i>. Trovarono quella
fortezza più dura e più difficile di quel
che si credevano, giacchè il signor di Novigliacco
suo governatore non avea lasciata
indietro diligenza alcuna per ben
munirla di fortificazioni esteriori, e per
provvederla di tutto il bisognevole. Tre
mesi durò quell'assedio, e tante azioni di
bravura fecero non men gli aggressori
che i difensori, ch'esso divenne dei più
celebri e memorabili di questi tempi.
Gran gente vi perì dalla parte degli Spagnuoli,
e spezialmente quivi lasciarono le
lor ossa i Napoletani, siccome spinti più
degli altri ne' maggiori pericoli. Fu infin
creduto dalla troppo maliziosa gente che
il conte d'Ognate apposta intavolasse
quell'impresa, per condurre al macello il
fiore dei cavalieri e soldati di Napoli, per
vendicare, dopo tante altre pruove di
crudeltà, anche con questa invenzione la
ribellione passata, ed impedirne altre in
avvenire. Ma di questo barbaro persecutore
de' poveri Napoletani tante doglianze
in fine andarono alla corte di Madrid,
che fu egli richiamato dal governo di Napoli,
e fu veduto partirne colle lagrime
agli occhi. Terminò in fine l'assedio di
Portolongone, che sarebbe stato più lungamente
sostenuto dal valoroso Novigliaccio,
se la sedizione e disubbidienza dei
soldati non l'avesse forzato a far tregua,
e poscia a capitolar la resa, dopo avere
ottenuti tutti gli onori militari. Con qualche
felicità anche nell'anno presente proseguirono
i Veneziani l'aspra lor guerra
contra dei Turchi, mostrandosi quegl'infedeli
sempre più accaniti dietro alla conquista
dell'isola di Candia. Perchè si avvidero
che gran sangue e poco frutto costava
loro il voler espugnar colla forza
<span class="pagenum" id="Page_1179">[1179]</span>
la città capitale, ricorsero ad un altro ripiego;
e fu quello di fabbricare, oltre ad
altri fortini precedentemente fatti, in vicinanza
di essa città una fortezza regolare,
a cui posero il nome di Candia Nuova:
consiglio che riuscì sommamente pregiudiziale
ai Veneti nei tempi avvenire. Posto
di molta importanza presso la Canea
era il forte di San Todero, ossia Teodoro.
Sbarcati colà i coraggiosi Veneziani, sì fattamente
col furore delle artiglieria sbigottirono
quel presidio, che espose bandiera
bianca, e diede la piazza. Immensi tesori
intanto consumava la repubblica in questa
guerra per tanti legni che manteneva,
e per la esorbitante copia di gente che
continuamente conveniva inviare in Candia,
dove le battaglie e le malattie mietevano
a gara le vite degli uomini. Nel dicembre
di quest'anno seguì in Torino
lo sposalizio della principessa <i>Adelaide di
Savoia</i>, sorella del regnante duca <i>Carlo
Emmanuele II</i>, col <i>principe Ferdinando</i>
primogenito di <i>Massimiliano elettor</i> di
Baviera: funzione che fu solennizzata con
varietà di suntuose feste e di pubblici divertimenti.
Non tardò molto questa principessa
ad assumere il titolo di elettrice
per la morte del suddetto elettore suocero
suo. Non andò poi essa principessa se
non nel 1652 in Baviera.
</p>

<hr />
</div>

<div class="chapter">
<h2 class="hidden" id="MDCLI">MDCLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Innocenzo</span> X papa 8.</td>
  </tr>
  <tr>
    <td><span class="smcap">Ferdinando</span> III imperad. 14.</td>
  </tr>
</table>

<p>
Era tuttavia vivente l'imperadrice vedova
<i>Leonora Gonzaga</i>, già sorella di <i>Francesco
Ferdinando</i> e <i>Vincenzo</i> duchi di Mantova.
Essendochè il regnante Augusto <i>Ferdinando
III</i> avea risoluto di passare alle
terze nozze, cotanto ella si adoperò, che
portò al trono imperiale un'altra <i>Leonora
Gonzaga</i>, cioè la sorella del regnante
duca di Mantova <i>Carlo II</i>. Nel marzo del
presente anno s'incamminò essa alla
volta di Vienna, accompagnata dalla <i>duchessa
Maria</i> sua madre, dal <i>fratello duca</i>
e dalla cognata <i>Isabella Chiara</i>, d'Austria.
<span class="pagenum" id="Page_1180">[1180]</span>
Divenne poi questa principessa generosa
protettrice degl'Italiani in quella corte.
Gran pregio fu della casa Gonzaga l'avere
in questi tempi due imperadrici e
una regina di Polonia viventi, se non
che l'ultimo parentado le costò ben caro,
per aver dovuto impiegar buona parte
di quanto le restava in Francia di Stati,
per costituire una pinguissima dote ad
essa regina di Polonia. Qualche tentativo
fece in quest'anno il <i>marchese di Caracena</i>
governator di Milano. Dopo aver
presa Castigliola nel territorio d'Asti, e
demolite le sue fortificazioni, lasciandosi
indietro l'altre piazze, con somma sollecitudine
s'inoltrò fino a Moncalieri, tre
miglia lungi da Torino. Per questa novità
gravi sospetti insorsero in mente del
<i>principe Tommaso</i> e de' Franzesi, padroni
della cittadella di Torino, che passasse
qualche intelligenza fra gli Spagnuoli e
madama reale, per mettere l'assedio alla
medesima cittadella. Ma ad altro non
tendevano le mire del Caracena che a
tirar la duchessa a qualche accomodamento:
dal che si mostrò ella troppo aliena.
Essendo intanto pervenuto qualche
soccorso di gente ai Franzesi, smontato
esso marchese da' suoi alti pensieri, tornò
a cercar la quiete nello Stato di Milano.
Prosperamente camminarono in questo
anno gli affari della veneta repubblica
nella guerra di Candia. Nel dì 22 di giugno
uscì pomposamente in mare l'armata
turchesca, composta di settantatrè
galee sottili, di sei maone, di cinquantatrè
grosse navi e di altri legni minori.
Fra le isole di Santorini e Scio s'incontrò
colla veneta armata, la quale, quantunque
inferiore di numero di legni, pur
superiore di coraggio, si accinse alla battaglia,
e da lì a poco l'attaccò. Ma era
tardi, e sopraggiunta la notte, divise il
conflitto. Nel giorno seguente si trovarono
di nuovo a fronte le due nemiche
armate, e si ripigliò il terribile combattimento.
La vittoria si dichiarò in fine per
li Veneziani, essendo stati costretti i Turchi
a ritirarsi. Presero i vincitori cinque
<span class="pagenum" id="Page_1181">[1181]</span>
grossi vascelli barbareschi, tre altri turcheschi,
con una maona e colla nave
capitana del rinegato bassà della Morea.
Cinquecento furono i prigioni; degli
estinti dal ferro e dal mare non si
potè sapere il numero. Fu anche dipoi
da essi Veneti messa a sacco l'isola di
Leria, e incendiate molte navi turchesche
da carico. Non cessava intanto lo
ambasciadore di Francia in Costantinopoli
di far proposizioni di pace, ma sempre
indarno, pretendendo pertinacemente
la Porta che la comperassero i Veneti
colla cessione di Candia. Accrebbe in
quest'anno il <i>pontefice Innocenzo X</i> un
insigne ornamento alla mirabil città di
Roma, coll'avere disotterrato ed inalzato
in piazza Navona un nobilissimo
obelisco, ossia guglia, già trasportata dall'Egitto
a Roma da <i>Antonino Caracalla</i>
Augusto. Sopra una gran base, che ha
figura di uno scoglio, ornato di belle statue,
da cui scaturiscono quattro copiose
fontane, fu riposto quel prezioso monumento
della più rimota antichità, ed altri
ornamenti si videro aggiunti alla medesima
piazza.
</p>

<hr />
</div>

<div class="chapter">
<h2 class="hidden" id="MDCLII">MDCLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Innocenzo</span> X papa 9.</td>
  </tr>
  <tr>
    <td><span class="smcap">Ferdinando</span> III imperad. 15.</td>
  </tr>
</table>

<p>
Fu in quest'anno che <i>papa Innocenzo
X</i>, considerando i molti e gravi disordini
provenienti alla regolar disciplina
da tanti conventini di frati, venne finalmente
alla risoluzion di schiantarli. Non
solamente nelle castella, ma anche nelle
picciole ville d'Italia aveano essi frati
a poco a poco piantato il nido, e quivi si
godevano un bell'ozio, sovente anche
scandaloso, intenti, se poteano, a procurarsi
dalla divota gente de' buoni lasciti,
per poter menare una vita più deliziosa.
Dimorandovi pochi religiosi, niuna osservanza
restava fra essi delle sante regole
del loro istituto. Alla riforma dunque
di tali abusi mise man forte lo zelante
pontefice, e nel dì 15 d'ottobre suppresse
<span class="pagenum" id="Page_1182">[1182]</span>
e ridusse a stato secolare tutti que' conventi,
dove pel poco numero de' religiosi
non si potesse osservare la disciplina
regolare. Moltissimi di fatto ne furono
suppressi; ma ritrovaronsi anche maniere
e mezzi per farne sussistere assaissimi
altri contro la mente del papa, che
a maraviglia intendeva di quanta corruttela
degli ordini religiosi fossero luoghi
tali, dove ordinariamente si perde tutto
lo spirito religioso. In questi tempi ancora
si vide cangiato l'animo di esso pontefice
verso de' Barberini, fin qui esuli da
Roma, e privi della di lui grazia. Si trovarono
insussistenti e calunniose tutte le
accuse intentate contro di loro; giuste e
lodevoli tutte le loro azioni sotto il precedente
pontificato. Gran teste erano i
due fratelli cardinali <i>Francesco</i> ed <i>Antonio</i>.
Il primo, siccome savio ed esente da
ogni reato, seppe conciliarsi la buona
grazia de' principi, e massimamente del
gran duca di Toscana, e col favore del
suo partito nel sacro collegio superò
dopo qualche tempo la tempesta, e tornossene
a Roma. Rimasto in Francia Antonio,
profittò delle sue disgrazie, con aver
ottenuto da quella corte per mezzo dell'amicissimo
<i>Mazzarino</i> pingui abbazie e
vescovati, e il grado di limosiniere di
quella corona. Riconciliaronsi in questo
anno essi barberini colla repubblica veneta,
con rilasciarle tutte le rendite sequestrate
de' lor benefizii, e donarle per
soprappiù dodici mila ducati d'oro da
impiegare nella guerra col Turco. In ricompensa
vennero aggregati alla nobiltà
veneta, e si portarono apposta a Venezia
<i>Carlo</i> e <i>Maffeo</i> figli di don <i>Taddeo</i> prefetto
di Roma, già mancato di vita in
Francia, per ringraziare il senato di questo
onore. Ora veggendo <i>donna Olimpia</i>
cognata del papa, e gli altri di casa Panfilia
declinare all'occaso il decrepito papa,
si avvisarono di troncar la nemicizia coi
Barberini, e di assodar meglio le cose
loro, con farsi amica una casa sì potente
per le ricchezze, per le protezioni e pel
gran seguito nel sacro collegio. Però,
<span class="pagenum" id="Page_1183">[1183]</span>
cancellati gli odii, tornò anche il cardinale
Antonio a Roma, ben accolto dal
papa; si stabilirono le nozze di <i>don Maffeo</i>
con <i>donna Olimpia</i> Giustiniani pronipote
d'esso pontefice; e a <i>Carlo Barberino</i>
per la restituzion del cappello fu
conferita la sacra porpora: il che succedette
nell'anno seguente. Sicchè essendo
già defunto nel 1646 il <i>cardinal Antonio
Barberino</i> seniore, piissimo cappuccino,
e fratello de' suddetti due porporati,
tornò quella casa ad aver tre cardinali
suoi nello stesso tempo viventi, e servirono
ad essa le traversie passate di gloria
e di maggior grandezza.
</p>

<p>
Seguitava intanto ad essere agitata
fra balzi ora favorevoli ora contrarii la
fortuna del <i>cardinal Mazzarino</i> in Francia,
tuttochè si mirasse egli protetto dal
giovinetto <i>re Luigi XIV</i>, che già avea assunto
le redini del governo, e molto più
dalla regina madre. Durando quelle guerre
civili, restavano in gran depressione
gli affari dei Franzesi nel Piemonte. Bella
congiuntura che era questa al <i>marchese
di Caracena</i> governator di Milano per ricavarne
profitto. Sicuro egli che per le
turbolenze suddette non potevano eglino
sperar soccorso, si avvisò di fare un bel
colpo, cioè di cacciare il presidio loro da
Casale. Era il principio di maggio, e per
coprire il suo disegno, all'improvviso
comparve con tutto l'esercito suo sopra
la città ben fortificata di Trino, ed affrettossi
a tirar la linea di circonvallazione,
a formare approcci e mine, a postar artiglierie,
cominciando a bersagliar quella
piazza. Si unirono Franzesi e Savoiardi
sotto il comando del giovine marchese
Villa e del conte di Verrua, per dare soccorso;
ma ritrovato il Caracena uscito
dalle linee in ordinanza di battaglia per
ben riceverli, troppo periglioso parve loro
il tentativo, e se ne tornarono indietro.
Sicchè Trino dopo alquanti giorni capitolò
la resa, con avere il Caracena accordato
quante onorevoli condizioni potè
mai chiedere il presidio. Dopo l'acquisto
di sì importante fortezza s'inoltrò l'esercito
<span class="pagenum" id="Page_1184">[1184]</span>
spagnuolo sotto Crescentino, alla cui
difesa trovò ottocento fanti e settanta cavalli,
che pareano risoluti di non volerne
dimettere il possesso a chi che fosse. Si
diede principio alle offese, e contuttochè
anche il cannone di Verrua giacente sull'opposta
riva del Po incomodasse non
poco gli assedianti, proseguirono vigorosamente,
ciò non ostante, i lavori. Essendo
riuscita poco felicemente una sortita della
guernigione, venne essa infine obbligata
a rendere la suddetta terra di Crescentino.
Fu dipoi preso anche il castello di
Masino, e dato il sacco al paese posto fra
la Dora e il Po. Mandò poscia il Caracena
le genti sue a ristorarsi nel Monferrato,
distribuendole in Occimiano, Rossignana,
San Giorgio ed altri luoghi, facendo intanto
gli opportuni preparamenti pel sospirato
assedio di Casale.
</p>

<p>
Ossia che esso Caracena avesse trattato
molto prima con <i>Carlo II duca di
Mantova</i>, come fu creduto, o che aspettasse
a farlo dopo l'acquisto di Crescentino;
certo è che gli venne fatto d'indurre
quel principe a mettersi sotto la protezion
della corona di Spagna, e a dar colore
a quella impresa, come progettata in
benefizio di lui, e non già per vantaggio
alcuno degli Spagnuoli, a fin di quetar le
gelosie che ne potessero insorgere presso
i principi d'Italia. Perciò il duca, secondo
l'uso o l'abuso già da gran tempo introdotto
di giustificare o inorpellare il movimento
dell'armi, pubblicò un manifesto,
con cui si studiò di mostrar la necessità
sua di aderire agli Spagnuoli, per giusto
timore di perdere tutto, se operava in contrario.
Mandò poscia dal Mantovano mille
e cinquecento fanti e trecento cavalli, comandati
dal marchese Camillo Gonzaga,
ad unirsi all'armata spagnuola. A questa
unione, siccome aperta dichiarazione del
duca contro i Franzesi, tenne tosto dietro
una somma diffidenza fra essi e i cittadini
di Casale, con riguardar cadauna parte
l'altra come nemica, non ostante il dover
gli uni e gli altri convivere insieme. Durò
questo imbroglio finchè comparvero
<span class="pagenum" id="Page_1185">[1185]</span>
ordini del duca a quel senato e preghiere ai
Franzesi di consegnar la città e le fortezze
al legittimo lor padrone. Perciocchè sì destramente
allora seppero i cittadini concertar
le loro faccende, che obbligarono i
Franzesi a ritirarsi nel castello e nella cittadella.
Ciò fatto, si videro spalancate le
porte della città, e vi entrò don Camillo
Gonzaga col marchese di Caracena, il quale
non perdè tempo a formare gli approcci
al castello. Questo solamente resistè per
tre giorni, ancorchè fosse ben munito, e
il signor d'Espredele ne capitolò la resa
con patti onorevoli di guerra, e insieme
con istupore di tutti. Ma da lì a pochi dì
cessò la maraviglia, perchè esso governatore,
incamminato verso il Piemonte,
fallò la strada, e andò a finire il suo viaggio
a Mantova, dove fu cortesemente accolto
dal duca. Fece dipoi il signor di
Sant'Angello, governatore della cittadella
di Casale, impiccare la di lui statua, se
con danno o risentimento dell'originale,
nol dice la storia. Incredibil fu la sollecitudine
del Caracena in assalire la restante
cittadella. Nel termine di quindici
giorni fu formata una terribil circonvallazione
con fortini ben guerniti d'artiglierie,
e talmente condotti i lavori, che furono
prese due mezze lune e la strada coperta,
e si giunse a pie' dei baloardi, sotto i quali
si diede principio a mine e fornelli. Avvegnachè
gli assediati, chiamati alla resa, si
chiarissero del pericolo che lor sovrastava,
protestarono di volersi difendere sino
all'ultimo sangue. Ma infine alloggiatisi
gli Spagnuoli sulla breccia, venne il tempo
di rendersi con tutti gli onori militari
nel dì 22 di ottobre, giacchè non sapea
quel presidio essere in cammino un poderoso
soccorso di Franzesi e Piemontesi,
che aveano già passato il Po a Verrua,
e che ricuperarono dipoi Crescentino
e Masino. Da don Camillo Gonzaga
furono introdotti nella cittadella mille
soldati mantovani e cinquecento monferrini:
la qual nuova sparsa per l'Italia
fece rimbombar dappertutto gli encomii
e i plausi alla generosità spagnuola, la
<span class="pagenum" id="Page_1186">[1186]</span>
quale con tante spese avesse guadagnata
quella sì importante piazza non per sè,
ma pel duca di Mantova, e pareva a tutti
un miracolo così gran disinteresse. I soli
Milanesi ne mormoravano, perchè avendo
essi non solo con pubbliche, ma con
private contribuzioni ancora, cooperato
a quell'acquisto, aveano seminato e mietuto
unicamente per comodo altrui. Essendo
poi venuto a Casale il duca di
Mantova, ritirati i suoi dalla cittadella,
v'introdusse ottocento Alemanni della
armata spagnuola, pagati da lì innanzi
dalla camera di Milano: con che parve
che si scoprisse l'arcano delle segrete
capitolazioni seguite fra esso duca e il
Caracena. La verità nondimeno si è, che
il duca vi mise il governatore, e parve
far da padrone anche della cittadella. Per
questo negoziato e cangiamento del duca
si alterò forte contra di lui la corte di
Parigi; ma il <i>cardinal Mazzarino</i> non lasciò
di calmare, per quanto potè, lo sdegno
del re Cristianissimo.
</p>

<p>
Nulla di rilievo accadde in questo
anno nella guerra più che mai viva dei
Turchi contro la veneta repubblica. Al
servigio di essi Veneziani spedì <i>Ranuccio
duca di Parma</i> due mila combattenti ben
armati, e insieme il principe <i>Orazio Farnese</i>
suo fratello, a cui fu conferito il
grado di generale della cavalleria veneta.
Calarono in Italia nella primavera gli
arciduchi del Tirolo <i>Ferdinando</i> e <i>Francesco
Sigismondo</i> per visitare <i>Isabella
Chiara</i> duchessa di Mantova loro sorella.
Di molte feste furono in tal congiuntura
fatte in quella città, e v'intervenne anche
<i>Francesco I duca</i> di Modena. Invitati
quei principi da esso duca, vennero poi
nel dì 10 di aprile insieme col <i>duca Carlo
II</i> e colla duchessa di Mantova a Modena.
E perciocchè uno dei pregi dell'Estense
era la magnificenza, trattenne egli
per più dì quell'illustre brigata con suntuosi
divertimenti di commedie, caccie,
conviti e danze. Superbo spezialmente
riuscì un torneamento a cavallo fatto
nella piazza del castello, per le ricche
<span class="pagenum" id="Page_1187">[1187]</span>
comparse, per la rarità delle macchine,
voli e battaglie: spettacolo descritto e
pubblicato dalla famosa penna del conte
Girolamo Graziani segretario del duca.
Restò nulla di meno funestata sì allegra
giornata da un sinistro accidente, cioè
dalla morte di Giovanni Maria Molza
cavalier modenese, il quale correndo
colla lancia incontro al conte Raimondo
Montecuccoli, miseramente ferito alla
gola perdè tosto la vita. Sì afflitto rimase
per questa disavventura il Montecuccoli,
perchè suo grande amico era il Molza,
che non tardò a tornarsene in Germania,
dove poi divenuto generalissimo dell'imperadore,
diede tanti saggi di valore e
prudenza, che il suo nome passerà chiarissimo
anche ai secoli avvenire.
</p>

<hr />
</div>

<div class="chapter">
<h2 class="hidden" id="MDCLIII">MDCLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Innocenzo</span> X papa 10.</td>
  </tr>
  <tr>
    <td><span class="smcap">Ferdinando</span> III imperad. 16.</td>
  </tr>
</table>

<p>
Nella storia ecclesiastica celebre riuscì
l'anno presente per la solenne condanna
fatta, nel dì 31 di maggio, da <i>papa Innocenzo
X</i> delle cinque proposizioni di
<i>Cornelio Giansenio</i> vescovo d'Ipri, accettata
festosamente dai vescovi di Francia.
Sì giusta fu la sentenza pontificia, sì
chiara intorno a questi punti è la dottrina
della Chiesa cattolica, che non osarono
già i seguaci e fautori del Giansenio
di mettersi a cozzare coll'autorità della
Sede apostolica intorno a tal decreto;
ma cangiarono batteria, pretendendo che
le condannate proposizioni non esistessero
nelle opere del suddetto Giansenio,
morto in comunione della Chiesa. E qui
ebbe principio una sedizione d'ingegni,
che tante scene ha poi dato alla Chiesa
di Dio, e che ora palese, ora occulta si
mantien viva e pertinace tuttavia in chi,
gloriandosi di essere fedel discepolo di
Sant'Agostino, si abusa del suo nome
per sostener dogmi riprovati dalla Chiesa
di Dio. La prosperità, dell'armi spagnuole
in Italia cagion fu che i Franzesi,
per timore che il duca di Savoia <i>Carlo
<span class="pagenum" id="Page_1188">[1188]</span>
Emmanuele</i> non si gittasse anch'egli loro
in braccio, addolcirono quella corte, con
cederle il possesso della fortezza di Verrua;
ed altri aggiungono anche della cittadella
d'Asti, occupata fin qui dalle lor
armi. Alcune picciole fazioni militari si
fecero dipoi tra i Franzesi ingrossati e
l'esercito spagnuolo: saccheggiarono i
Piemontesi sul principio di quest'anno il
borgo di Sesia e poscia Serravalle; ma
infine si ritirarono tutti ai lor quartieri,
risparmiando il sangue a miglior uso.
</p>

<p>
Senza azione alcuna degna di osservazione
passò ancora la presente campagna
in Levante e in Dalmazia, quantunque
la guerra turchesca durasse coi
Veneziani, i quali con tutto il loro sforzo
mai non mandavano tal nerbo di gente
in soccorso di Candia che i lor generali
potessero tentar grandi imprese. Trovavasi
anche sola in questo cimento la repubblica,
giacchè l'imperadore e la Polonia
si studiavano di star in pace col
nemico comune. Miracolo perciò era che
non andassero sempre più peggiorando
gl'interessi de' Veneti, troppo picciolo riuscendo
al bisogno loro il soccorso delle
galee del papa e di Malta. In questi tempi
il duca di Mantova <i>Carlo II</i> sostenuto
dalla protezione della <i>imperadrice Leonora</i>
sua sorella, e già tutto dichiarato
del partito degli Spagnuoli, ottenne di
essere creato vicario imperiale in Italia:
novità che servì a far crescere i disgusti
fra lui e la real casa di Savoia, a cui già
dai precedenti Augusti era stata conferita
cotal dignità. Nè si dee tacere che per
le gravissime turbolenze intestine della
Francia era decaduto da qualche tempo
in Italia il credito e il potere dei Franzesi.
Cominciarono in quest'anno a cambiar
faccia gli affari, coll'essere gloriosamente
ritornato dopo l'esilio, dopo
tanti oltraggi, il <i>cardinal Mazzarino</i> a Parigi,
dove ripigliò la primiera autorità
presso il <i>re Luigi XIV</i> e si diede a rimettere
in buon sesto lo sfasciato regno, e
a tessere delle tele anche in Italia per
reprimere gli Spagnuoli. Arrivò egli in
<span class="pagenum" id="Page_1189">[1189]</span>
quest'anno a stabilire il matrimonio di
madamigella <i>Anna Maria Martonozzi</i> sua
nipote con <i>Armanno principe di Contì</i>,
fratello del Condè, cioè del gran promotore
di quelle guerre civili. Col mischiare
il suo col sangue reale di Francia si
aprì egli la strada ad un'altra alleanza
colla nobilissima casa d'Este, siccome
diremo. Maritò ancora in varii tempi altre
sue nipoti di casa Mancini con <i>Lodovico
duca di Vandomo</i>, col <i>principe Eugenio
di Savoia</i> conte di Soissons, col
<i>contestabile Colonna</i> e col <i>duca di Buglione</i>.
Ecco ciò che sa fare il senno colla
fortuna congiunto.
</p>

<hr />
</div>

<div class="chapter">
<h2 class="hidden" id="MDCLIV">MDCLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLIV</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Innocenzo</span> X papa 11.</td>
  </tr>
  <tr>
    <td><span class="smcap">Ferdinando</span> III imperadore 17.</td>
  </tr>
</table>

<p>
Pace non si godeva in Lombardia, e
pur guerra non ci fu nell'anno presente;
e ciò perchè tutti stavano attenti ad un
gagliardo armamento marittimo che si
faceva in Provenza, nè si sapea qual mira
avesse questo minaccioso temporale. Venne
finalmente a scoprirsi che <i>Arrigo di
Lorena duca di Guisa</i>, che già dicemmo
preso e poi liberato dalle carceri di Spagna
meditava di tentar di nuovo la fortuna
con passare nel regno di Napoli. Dopo
la ribellione de' precedenti anni, molti di
que' nobili aveano più tosto eletto di abbandonar
la patria, che di restare esposti
alla dubbiosa fede e nota crudeltà del
<i>conte di Ognate</i> vicerè, ed erano stati per
questo banditi da lui. Altri ancora nel
seno dello stesso regno dimoranti si rodevano
di rabbia per l'aspro governo
degli Spagnuoli. Però volavano da più
parti lettere ed inviti al suddetto duca di
Guisa, signore che per le sue obbliganti
maniere avea lasciato buon nome e non
pochi amici in Napoli, affinchè si presentasse
con un'armata in quel regno, promettendo
a lui mari e monti di assistenze
e di ribellioni. In chi già s'era veduto
come re in quel bel paese, nè avea mai
saputo deporre il desio e forse nè pur la
<span class="pagenum" id="Page_1190">[1190]</span>
speranza di conquistarlo, fecero facilmente
breccia i conforti e le promesse
di tanti regnicoli, e il creduto universale
odio di que' popoli contro gli Spagnuoli.
Comunicò il Guisa il suo pensiero alla
corte di Francia, che occupata da maggiori
impegni non volle accudire a sì perigliosa
impresa. Ottenne nondimeno favori
per poter armare, ed anche intenzione
di poderosi aiuti, qualora gli venisse
fatto di sbarcare nel regno di Napoli,
e di far conoscere un bell'aspetto
di maggiori progressi. Raunato quanto
danaro potè ricavar da' suoi proprii beni
e dalle borse de' suoi amici, si applicò a
far massa di gente e ad allestir gran copia
di legni. Mal servito fu egli da chi
avea tale incumbenza, perchè gran tempo
si consumò in apparato, e le navi si
trovarono dipoi mal corredate, nè a sufficienza
fornite di marinaresca, di attrezzi
e di munizioni. Arrivò l'autunno, tempo
poco propizio ai naviganti; pure il
duca salpò e fece vela verso il Levante.
Ma eccoli le tempeste mover guerra a lui,
prima ch'egli la facesse agli altri. Alcuni
de' suoi legni, perchè deboli a quel
conflitto, si perderono, o rimasero ben
conquassati. Contuttociò a' lidi di Napoli
giunse finalmente la flotta guisana, dove
non si contavano più di quattro mila
uomini da sbarco: armata in vero troppo
lieve per conquistare un regno. Si aspettava
il duca di vedere al suo arrivo fioccare
a migliaia i regnicoli sotto le sue bandiere:
che tali erano state le lusinghevoli
promesse de' malcontenti. Poco tardò a
conoscersi beffato, non trovando se non
de' nemici in quelle parti.
</p>

<p>
Aveano gli Spagnuoli preveduto che
il preparamento di quella flotta in Provenza
avea per mira il regno di Napoli,
nè mancò loro tempo per premunirsi. Il
vicerè, più accorto del duca, assai conoscendo
qual danno potesse provenire da
tanti banditi, se giugnessero ad unirsi coi
Franzesi, si applicò al saggio consiglio di
richiamarli per tempo, concedendo grazia
e restituzion di beni a tutti, purchè
<span class="pagenum" id="Page_1191">[1191]</span>
fedelmente in questa congiuntura prestassero
servigio alla corona. Concorsero
tutti al perdono, anteponendo il sicuro
presente bene all'incerto del patrocinio
franzese; e però in vantaggio di lor soli
si convertì la spedizione del Guisa. Ciò
non ostante, esso duca, avendo giudicato
utile ai suoi disegni l'acquisto di Castellamare,
colà sbarcò le milizie sue; e giacchè
quel presidio alla dolce chiamata
negò di rendere la città, le artiglierie
cominciarono a parlargli di altro tuono.
Formata la breccia, si venne ad un generale
assalto, per cui in meno di sei ore
con poca perdita di gente il duca divenne
padrone della città e del castello. Ciò
fatto, spedì egli il marchese Plessis Belieure
ad impossessarsi della Sarna, e
ad occupare i mulini e ponti della Persica
e di Scaffati: il che avrebbe sommamente
incomodata la città di Napoli. Fu
creduto che se il Guisa fosse marciato a
dirittura ai borghi di Napoli, avrebbe
fatto progressi superiori alla comune
espettazione: tanta era la costernazion
degli Spagnuoli, la lor diffidenza de' Napoletani,
e poche le presenti lor forze.
Ma perchè gli mancarono presto i viveri,
e i soldati si abbandonarono alla licenza
per procacciarsene, il che fece fuggire i
paesani; e perchè sopraggiunse Carlo
della Gatta con grossi rinforzi, perderono
in breve i Franzesi i posti occupati;
ed in Castellamare, dopo aver consumato
quasi tutto il biscotto, si trovarono
in tali angustie, che il duca si vide
forzato a rimbarcar la sua gente, e rivolgere
di nuovo le prore verso Ponente.
Gran fatica durò per la contrarietà del
mare all'imbarco, e nel viaggio patì gravissimi
disastri, ma in fine si ridusse in
Provenza, con aver perduto da secento
de' suoi soldati, e lasciate in preda alle
onde alcune sue navi. Allora, benchè
troppo tardi, imparò qual pericolo sia il
solcare in certi tempi il mare, e il fidarsi
di popoli tumultuanti e promettitori di
gran cose in lontananza, ma poi al bisogno
atterriti e mancanti di parola. Se
<span class="pagenum" id="Page_1192">[1192]</span>
buona piega prendevano gli affari del
Guisa, pensava la Francia di spedirgli
per terra un corpo di cavalleria; e perciò
il Caracena nello Stato di Milano facea
buone guardie a fine d'impedirne il
passaggio. Andarono a monte questi pensieri
per la ritirata del Guisa, restando
sommamente ringalluzziti gli Spagnuoli
al vedersi con tanta felicità liberi da quella
temuta invasione, e confuso l'ardire dei
nemici Franzesi.
</p>

<p>
Poco prosperamente camminarono
in quest'anno gli sforzi della veneta repubblica
nella guerra col Turco. Venuta
la primavera, voglioso Lorenzo Delfino,
generale della Dalmazia, di far qualche
gloriosa impresa, con sei mila combattenti
si portò ad assediare la forte piazza
di Chnin, e cominciò a batterla. Non
passò gran tempo che sopraggiunsero
al soccorso cinque mila Musulmani, che
obbligarono i cristiani alla ritirata. Fu
questa fatta con sì mal ordine, che rimase
divisa la fanteria dalla cavalleria,
e perciò restarono amendue sbaragliate
con perdita di circa tre mila persone, di
molte insegne e cannoni: disgrazia amaramente
sentita dal senato non men per
lo danno sofferto, che per lo scoraggimento
delle rimanenti milizie. Seguì ancora
nel dì 11 di giugno ne' mari di Levante
una fiera battaglia fra l'armata
navale turchesca e la veneta assai inferiore
di forze. Con tutta la disparità fecero
maraviglie di valore i Veneziani, ed
anche incendiarono alcune navi nemiche;
ma più n'ebbero incendiate delle proprie,
ed alcune altre rimasero prese.
Grave nulladimeno essendo stato il danno
degli infedeli, ciascuna delle parti,
secondo il solito in simili casi, decantò
la vittoria. Nè si dee tacere una curiosa
avventura di questi tempi. Ad alcuni religiosi
minori osservanti, il numero dei
quali supera di gran lunga qualsivoglia
altro ordine religioso, cadde in pensiero
di sacrificar le loro vite o sull'armata
navale, o in Candia, per difesa della religion
cristiana. Proposto nella congregazion
<span class="pagenum" id="Page_1193">[1193]</span>
di Roma il loro zelo e disegno,
fu approvato con alcune modificazioni,
e restò disegnata più d'una città dove
s'avea da unire quest'armata fratesca.
Ma si frappose il duca di Terranuova
ambasciatore di Spagna in Roma, facendo
riflettere che portando i Francescani
l'armi contra del Turco, avrebbono perduti
i luoghi santi di Gerusalemme; e
tanti altri dello stesso ordine, esistenti
nelle missioni del Levante, sarebbono rimasti
esposti alla crudeltà de' Turchi.
Per tali opposizioni abortì il sopraddetto
disegno. Molti maneggi avea fatto <i>Francesco
I duca</i> di Modena per passare alle
terze nozze, siccome principe robusto e
di delicata coscienza; ma svaniti questi,
infine s'appigliò a prendere <i>donna Lucrezia
Barberini</i>, nipote de' cardinali <i>Francesco</i>
ed <i>Antonio</i>, e pronipote del già <i>papa
Urbano VIII</i>, con dote di mezzo milione
d'oro. Tale era il credito e la potenza di
quei porporati nella corte di Roma e di
Francia, che intervenendovi anche gli
uffizii di <i>papa Innocenzo X</i>, divenuto tutto
Barberino, e del <i>cardinal Mazzarino</i>, sempre
intento a procurar parziali alla corona
di Francia, che il duca di Modena
riguardò tal matrimonio come utile ai
presenti suoi interessi. Fu poi sposata
questa principessa nel seguente anno in
Loreto, e fece la sua entrata nel dì 23
d'aprile in Modena. Il magnifico viaggio
della medesima si truova descritto da
Leone Allacci celebre letterato. Più giorni
furono impiegati in sontuose feste e
pubblici solazzi, e spezialmente eccitò il
plauso e l'ammirazione de' folti spettatori,
sì del paese che forestieri, un ingegnoso
torneo, accompagnato da gran copia
di strane macchine, da ogni sorta di
strumenti musicali, e dallo sfarzo degli
abiti, che fu in tal congiuntura eseguito
dalla nobiltà modenese, esercitata allora
in somiglianti spettacoli.
</p>

<p>
<span class="pagenum" id="Page_1194">[1194]</span>
</p>

<hr />
</div>

<div class="chapter">
<h2 class="hidden" id="MDCLV">MDCLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLV</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Alessandro</span> VII papa 1.</td>
  </tr>
  <tr>
    <td><span class="smcap">Ferdinando</span> III imperad. 18.</td>
  </tr>
</table>

<p>
Si vide il principio di quest'anno
funestato dalla morte di <i>papa Innocenzo
X</i> più che ottuagenario, succeduta nel
dì 7 di gennaio, dopo dieci anni, tre mesi
e ventitrè giorni di pontificato. Principe
fu di rara prudenza nel governo, savio,
circospetto nel parlare, tardo a risolvere,
per accettar meglio le risoluzioni, e perciò
difficile nelle grazie. Prelato Datario
s'era acquistato il titolo di <i>monsignor, non
si può</i>. Per altro si diede sempre a conoscere
amantissimo della giustizia, e alle
occorrenze la esercitò, ed anche andando
per Roma riceveva i memoriali de' poveri,
per tenere in freno i ministri. Inclinava
forte all'economia e al risparmio talmente
che di lui si lagnarono forte i Veneziani,
perchè non imitando egli tanti altri zelanti
papi, pochissimi aiuti contribuì alla difesa
dei cristianesimo nella guerra col
Turco. Scusavasi esso pontefice coll'aver
trovata troppo esausta la camera apostolica,
e col costante desiderio di non aggravare
i popoli (dal che ben si guardò),
anzi di sgravarli: al qual fine avea adunata
gran somma di danaro, che servì
poi a tutt'altro. A riserva dell'affare di
Castro, abborrì di entrare in alcun altro
impegno, tenendosi amico di tutti, creduto
sul principio sommamente parziale degli
Spagnuoli, e sul fine tutto Franzese. Nella
carestia del popolo romano provvide al
suo bisogno, e lasciò insigni memorie di
fabbriche nelle basiliche Lateranense e
Vaticana, nel Campidoglio e in altri luoghi.
Quel solo che ecclissò alquanto la
gloria d'Innocenzo X fu l'aver avuto per
cognata, cioè per moglie del defunto suo
fratello Panfilio Panfilii, <i>donna Olimpia
Maidalchina</i>, donna di gran senno bensì,
e di non minore onestà ornata, ma insieme
soggetta alta vertigini dell'ambizione
e dell'interesse. Ancorchè non avesse ella
che un figlio, cioè <i>don Camillo Panfilio</i>, atto
<span class="pagenum" id="Page_1195">[1195]</span>
a propagar la sua casa; pure per dominare
sotto la di lui ombra a palazzo, gli
fece conferir la porpora, e il titolo allora
usato di cardinal padrone. Innamoratosi
questi poi della principessa di Rossano,
deposta la porpora, passò alle nozze;
per la qual risoluzione, non approvata
dalla madre, e nè pure dal papa, restò
poi escluso dalla corte ed anche da Roma.
Trovandosi allora il vecchio pontefice bisognoso
di chi l'aiutasse a portare la pesante
soma del governo, donna Olimpia
ebbe campo, siccome donna virile, d'ingerirsi
in tutti gli affari, di maniera che
a lei faceano capo anche gli ambasciatori,
e per mezzo di lei si ottenevano le grazie;
per le quali vie giunse ella ad accumular
tesori. Ora, al vedere nel sacro palazzo
un tal dispotismo, vie più improprio, perchè
di donna, tanti in fine furono gli
schiamazzi, che avvedutosi il buon pontefice
che ne pativa la riputazione sua,
rimosse non solo dai pubblici affari, ma
anche dal palazzo l'ambiziosa cognata.
Effetto fu della sua saviezza una tal risoluzione,
ma effetto similmente della sua
debolezza l'avere di poi rimessa alquanto
nella sua confidenza essa donna Olimpia,
la cui fortuna si sostenne da lì innanzi
finchè visse il papa, e provò poi anche dei
balzi sotto il di lui successore.
</p>

<p>
Aprissi dopo l'esequie del defunto
pontefice il sacro conclave, e si consumarono
quasi tre mesi in discordie e dibattimenti,
finchè nel dì 7 d'aprile cadde
l'elezione nella persona del <i>cardinale Fabio
Chigi</i>, Sanese di patria, il quale assunse
il nome di <i>Alessandro VII</i>. Concorrevano
in lui tali doti di pietà, di letteratura,
di saviezza, che quantunque in età di
cinquantasei anni, e creato cardinale solamente
nel 1652, pure si trovò anteposto
a tutti gli altri più vecchi porporati. Gran
plauso riportò da tutti questa elezione.
Sfavillava spezialmente in lui un vero
zelo per la difesa della cristianità, e fu
dei più caldi nel conclave a mettere fra
gli obblighi del futuro pontefice, che si
somministrassero gagliardi aiuti alla repubblica
<span class="pagenum" id="Page_1196">[1196]</span>
di Venezia, per sostenersi nella
guerra a lei mossa dal comune nemico.
Avea egli anche assai conosciuti e molto
detestati i disordini del nepotismo, e però
per quasi tutto il primo anno del suo governo
stette fermo in non volere in Roma
il fratello <i>Mario</i> e i nipoti, con istupore
di Roma, non avvezza a somiglianti miracoli.
In Lombardia vide l'anno presente
divampar di nuovo la guerra, suscitata
dalla baldanzosa politica del <i>marchese di
Caracena</i> governatore dello Stato di Milano.
Dappoichè era a lui riuscito di snidar
da Casale i Francesi, d'impadronirsi di
Trino, e di far altre imprese con felicità,
e spezialmente di ridurre alla divozione
di Spagna <i>Carlo II duca</i> di Mantova, si
avvisò di far lo stesso anche con <i>Francesco
I duca</i> di Modena, e di adoperarvi
l'esorcismo della forza. Sul principio dunque
di marzo si mosse da Cremona coll'esercito
suo, seco menando un gran treno
di grossa artiglieria e di attrezzi militari,
e una smisurata folla di guastatori,
accostandosi al Po, per entrare negli Stati
del duca. Nello stesso tempo spedì a Modena
il conte Girolamo Stampa ad esporre
i motivi della corte di Spagna di essere
poco soddisfatta degli andamenti di
esso duca, il quale fortificava Brescello e
la cittadella di Modena; facea massa di
gente; non avea indotto il <i>cardinale Rinaldo</i>
suo fratello a dimettere, secondo i
patti, la protezion della Francia; ed avea
stabilito un matrimonio, ed era dietro ad
un altro che non piacevano al re Cattolico.
Il perchè chiedeva sicurezze della di
lui fede o colla consegna di qualche piazza,
o che si mandassero per ostaggi in
Ispagna i figli del duca. Rispose il duca,
che l'aver egli solamente due mila fanti e
cinquecento cavalli, e il fortificar le sue
piazze conveniva a lui per propria difesa;
aver egli richiamato da Roma il fratello
cardinale, e fattogli accettare il vescovato
di Reggio; con altre ragioni che egli a
suo tempo dedusse in un manifesto pubblicato
colle stampe. Quanto poi alle bravate,
se ne sbrigò con dire che si sarebbe
<span class="pagenum" id="Page_1197">[1197]</span>
difeso dall'ingiusta violenza altrui. Perciò
non perdè tempo a spedire rinforzi a
Reggio e Brescello, e il tenente generale
conte Baiardi con ottocento cavalli a
guardar le rive del Po.
</p>

<p>
Ma il Caracena su quel di Parma valicò
il suddetto fiume: il che saputo, volò
il Baiardi a Correggio, ed obbligò quel
presidio spagnuolo a cedergli la piazza.
Credendo il duca che il nemico esercito
avesse da far pruove del suo valore contro
la fortezza di Brescello, si portò colla
sua nobiltà e con un corpo di fanteria a
Reggio. Ma eccoli comparire il Caracena
sotto quella stessa città, e bloccarla, quivi
trovando chi tosto uscì a scaramucciar
colle sue genti. Ora il duca, per meglio
accudire a' suoi bisogni, animosamente
colle sue guardie uscì nella notte del di
18 di marzo fuor di Reggio, lasciando ivi
alla difesa il marchese Tobia Pallavicino;
e postosi al largo, si applicò a mettere in
armi tutte le sue cernide, e fatti venir di
qua dall'Apennino i valorosi suoi Garfagnini,
si preparò per soccorrere la minacciata
città di Reggio. Interpostosi il
duca di Parma per un aggiustamento,
trovò così alte le pretensioni del superbo
Caracena, che l'Estense con disdegno le
rigettò, e andò a terra ogni trattato. Non
erano le forze degli Spagnuoli, quali sul
principio la fama decantò; laonde il Caracena,
scorgendo aumentarsi ogni dì
più quelle del duca, e la guarnigion di
Reggio far delle frequenti sortite con danno
de' suoi, nella notte del dì 22 di marzo
con precipitosa ritirata levò il campo, e
se ne tornò colla testa bassa a ripassare
il Po, dopo aver fatto divenire nemico
aperto un principe dianzi solamente amico
sospetto. E di questa violenza riportò
bene il Caracena l'universale biasimo,
siccome il duca Francesco gran lode per
la sua intrepidezza. Fu di poi esso Caracena
richiamato e spedito in Fiandra a
riparar la riputazione perduta. Ai primi
rumori dell'armi suddette avea l'Estense
spedito a Torino e a Parigi per ottener
soccorsi. Di tal congiuntura si prevalse
<span class="pagenum" id="Page_1198">[1198]</span>
il <i>cardinal Mazzarino</i> per conchiudere il
matrimonio di <i>donna Laura Martinozzi</i>,
sua nipote, e sorella del principe di Contì,
col <i>principe Alfonso</i> primogenito d'esso
duca Francesco I: alleanza a cui fin qui
avea trovato il duca delle difficoltà. Promise
il cardinale una gagliarda assistenza
dell'armi franzesi all'Estense, e seguì a
Compiegne lo sposalizio con gran solennità
della corte reale nel dì 27 di maggio.
Giunse questa principessa a Modena nel
dì 16 di luglio, e riuscì poi donna superiore
al suo sesso. Alle allegrezze della
casa d'Este s'aggiunse ancora il giubilo
della nascita d'un principino figlio del
duca Francesco, a cui fu posto il nome
di <i>Rinaldo</i>; ed a lui, benchè terzogenito,
Dio riserbò la conservazione e la propagazione
del nobilissimo sangue estense.
</p>

<p>
Attenne il <i>cardinal Mazzarino</i> la sua
promessa, ed ecco giugnere nel mese di
giugno in Piemonte un'armata, che unita
colle milizie del duca di Savoia si fece
ascendere a diciotto mila fanti e sette
mila cavalli. La politica e la fama accrescono
sempre il nerbo degli eserciti. Ne
prese il comando il <i>principe Tommaso</i> di
Savoia, come generale dell'armi di Francia.
Nel dì 8 del mese suddetto, avendo
egli felicemente passato il Ticino, colle
scorrerie portò la costernazione sino a
Milano, da dove i benestanti cominciarono
a salvarsi col loro meglio in altri
paesi. Si mosse intanto anche il duca di
Modena con più di quattro mila fanti e
mille cavalli per unirsi ai Franzesi; e
perciocchè le maggiori istanze del principe
Tommaso erano che egli menasse al
campo munizioni da guerra, inviò colle
genti sue una processione di novecento
carra tirate da due o tre paia di buoi,
con diciotto pezzi d'artiglieria, e con
quanto occorreva per imprese militari.
Giunto egli al campo, si trattò di assalir
qualche piazza, e il duca voleva che si
cominciasse da Lodi, di facile conquista;
ma chi più potea determinò l'assedio di
Pavia, a cui fu dato principio nel dì 24
di luglio. Non mi tratterrò io in descriverne
<span class="pagenum" id="Page_1199">[1199]</span>
le particolarità, dopo averne abbastanza
parlato nelle Antichità Estensi.
Basterà al lettore il sapere che bella difesa
fecero gli Spagnuoli e Pavesi, e che
il duca di Modena colpito alla sfuggita
da una palla di falconetto nelle spalle, con
ampia ferita gli portò via la carne e gli
scheggiò l'osso, fu in pericolo della vita; e
che quell'assedio infelicemente progredì,
avendo di tanto in tanto lasciato entrar
dei soccorsi nella città il principe Tommaso.
Era egli figlio del <i>duca Carlo Emmanuele</i>
seniore, cioè del maggior politico
de' suoi tempi, e seppe ben profittare
della di lui scuola. Per attestato d'Alberto
Lazzari, quand'egli fu del partito
spagnuolo, seppe ben servire i Franzesi;
e quando comandò l'armi franzesi, non
dimenticò di prestar servigio agli Spagnuoli.
In una parola, all'avviso che fossero
sbarcate al Finale alcune migliaia di
combattenti spediti da Spagna, l'esercito
franzese, già molto infievolito per le diserzioni
e malattie, trovandosi anche infermi
il duca e il principe, quasi preso
da timor panico, disordinatamente ed in
fretta si ritirò nel dì 15 di settembre da
quell'assedio, lasciando indietro alquanti
pezzi di cannone, seicento sacchi di farina,
non poche bagaglie e molti attrezzi
da guerra. Il <i>principe Tommaso</i>, condotto
colla febbre in corpo a Torino,
finì di vivere nel dì 22 di gennaio dell'anno
seguente 1656. Fu portato il ferito
<i>duca di Modena</i> ad Asti, dove dopo tre
mesi riavuta la sanità, passò a Torino, e
di là poi prese le poste alla volta di Parigi.
Colà giunto nel dì 27 di dicembre,
incredibili carezze ricevette dal re Cristianissimo
e dal cardinal Mazzarino, ben
persuasi che egli dicea daddovero nel
servigio della corona di Francia.
</p>

<p>
Fu in quest'anno che <i>Carlo Emmanuele
II</i> duca di Savoia fu inquietato dalla
ribellion dei Barbetti, eretici valdesi, abitanti
nelle valli di Luzerna, San Martino,
Angrogna e Perusa. Le insolenze di costoro
contra dei cattolici e la lor disubbidienza
agli editti del sovrano arrivarono
<span class="pagenum" id="Page_1200">[1200]</span>
finalmente ad un'aperta sedizione; laonde
quella corte fu obbligata a spedir colà
il marchese di Pianezza con fanteria e
cavalleria, e poscia il marchese Galeazzo
Villa, per mettere in dovere gli ammutinati.
Costoro si ritirarono all'alto delle
montagne in siti fortissimi, e però seguirono
stragi, incendii e saccheggi. Tante
doglianze poi fecero costoro negli Svizzeri,
in Olanda, Inghilterra e fra gli ugonotti
di Francia, che in lor favore si mosse
o con uffizii o con gente tutta la razza
de' protestanti, di maniera che, temendo
la Francia che s'accendesse per questo
una gran guerra, giudicò meglio d'interporsi,
e di condurre le controversie ad
un accomodamento con riputazione di
quella di Torino. Mancò di vita nel marzo
di quest'anno <i>Francesco Molino</i> doge di
Venezia, ed ebbe per successore nel dì
25 d'esso mese <i>Carlo Contarino</i>. Non poche
prodezze fecero l'armi venete nella
guerra co' Turchi. <i>Francesco Morosino</i>,
capitan generale dell'armata navale, espugnata
l'isola d'Egina, ne condusse
via circa quattrocento schiavi. Nel dì 23
di marzo si portò ad espugnare la città di
Volo sulle coste della Macedonia, e se ne
impadronì colla forza, asportandone venti
cannoni di bronzo e sette di ferro, con
prodigiosa quantità di biscotti, e lasciando
in preda alle fiamme la misera città.
Ma di gran lunga maggiore fu la gloria
riportata da lui nell'atroce battaglia di
mare che seguì ai Dardanelli, nel dì 21
di giugno, fra la veneta armata e quella
de' Turchi. Ne riportarono i cristiani una
insigne vittoria. Undici tra vascelli e galee
turchesche rimasero incendiate; altrettante
o si affondarono o perirono al lido
colla morte di circa sette mila infedeli;
tre lor legni con più di secento persone
rimasero in poter de' Veneziani. Nel dì
seguente trovate alla spiaggia altre navi
turchesche spogliate di genti e cannoni,
furono incendiate. Per quasi due mesi
tenne dipoi il Morosino l'assedio a Napoli
di Romania, ma non potè ridurlo alla sua
ubbidienza. Gli riuscì bensì di prendere
<span class="pagenum" id="Page_1201">[1201]</span>
Megara, che fu saccheggiata e data in preda
al fuoco. Gran bottino fecero ivi i soldati,
e ne furono asportati tredici grossi
cannoni e gran copia di grano. Secondo
il Guichenon, nell'ottobre di quest'anno
giunse a Torino l'incomparabil donna
<i>Cristina Alessandra</i> regina di Svezia, che
avea dato un calcio al regno, ed abbracciata
la religione cattolica. Ricevette ella
di grandi onori dalla corte di Savoia; ed
imbarcatasi per Po, venne a Ferrara e
Bologna; e proseguendo il viaggio per
tutto lo Stato ecclesiastico, accompagnata
sempre dal famoso letterato Luca Olstenio
canonico di San Pietro, mandatole
incontro dal papa, pervenne nel dì 19
di dicembre a Roma. Solenne fu il suo
ingresso in quella gran città, indicibile il
plauso e l'allegrezza della sacra corte:
il papa e i cardinali non lasciarono
indietro dimostrazione alcuna di stima
verso questa nuova eroina.
</p>

<hr />
</div>

<div class="chapter">
<h2 class="hidden" id="MDCLVI">MDCLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLVI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Alessandro</span> VII papa 2.</td>
  </tr>
  <tr>
    <td><span class="smcap">Ferdinando</span> III imperad. 19.</td>
  </tr>
</table>

<p>
Erasi portato <i>Carlo II duca</i> di Mantova
nel verno di quest'anno a Parigi
per rimettersi, se potea, in grazia di
quella corte, perchè, al mirare ingagliarditi
i Franzesi in Lombardia, gli tremava
il cuore. Se ne tornò egli in Italia poco,
secondo le apparenze, aggustato, perciocchè
continuò a seguitare il partito
spagnuolo. Alla corte d'esso re Cristianissimo
s'era, come dicemmo, trasferito
anche <i>Francesco I duca</i> di Modena, e
dopo aver concertato quanto occorreva
per la campagna dell'anno presente, carico
di doni, e col titolo di generalissimo
delle armate di Francia in Italia, sen
venne pel Genovesato, e giunse a Modena
nel dì 20 di febbraio. A militare con
lui e sotto di lui venne anche il duca di
Mercurio. Sul principio di giugno ito esso
duca di Modena a prendere il comando
dell'armata Franzese, con cui si unì anche
il giovane marchese Villa colle truppe
<span class="pagenum" id="Page_1202">[1202]</span>
del duca di Savoia, dopo aver minacciato
varie altre piazze dello Stato di
Milano, all'improvviso andò a mettere
l'assedio alla fortezza di Valenza presso
il Po. La piazza era forte, valorosi i
difensori; azioni ben calde si fecero sotto
di essa, nelle quali ebbe il duca Francesco
il dispiacere di perdere due dei
suoi primi e migliori uffiziali, cioè il conte
Gian-Maria Broglia e il marchese Tobia
Pallavicino. Ma più sensibile disavventura
provò egli appresso, perchè avendo
molto prima gli Spagnuoli ricuperato il
castello di Arena, e saputo che da Modena
veniva al campo franzese un corpo
di quattro mila tra fanti e cavalli, comandati
dal duca di Birone e dal conte
Giam-Batista Baiardo tenente generale
d'esso duca; il <i>cardinal Teodoro Trivulzio</i>,
a cui pro interim dopo la partenza
del marchese di Caracena stava appoggiato
il governo di Milano, segretamente
fece sfilare alla volta di quel castello
molte brigate di soldati. Poste queste
genti in aguato a Fontana-santa verso i
confini del piacentino, allorchè colà giunse
senza alcuna ordinanza la soldatesca
gallo-estense, l'assalirono, la sbaragliarono,
fecero mille e ducento prigioni, fra
i quali lo stesso conte Baiardo, a cui
nulla giovò il far quanta difesa potè, perchè
il duca di Birone coi suoi secento
cavalli se ne andò, lasciando lui alla discrezion
de' nemici. Questa non lieve
percossa punto non isgomentò il duca di
Modena, che più vigorosamente che mai
continuò gli approcci sotto Valenza. Ma
perciocchè pel mantenimento dell'armata
abbisognava troppo di un convoglio di
viveri, e gli Spagnuoli con tutte le lor
forze erano passati alla Gerola: il duca
all'improvviso, lasciata nelle linee l'occorrente
milizia, marciò col resto dell'esercito
contra d'essi Spagnuoli, risoluto
di dar loro battaglia. Non vollero eglino
questo giuoco, ed onoratamente lasciarono
passare il convoglio, che fu la vita
del campo franzese sotto Valenza. Giunto
poscia al governo di Milano il <i>conte di
<span class="pagenum" id="Page_1203">[1203]</span>
Fuensaldagna</i>, fece ogni possibile sforzo
per ispignere soccorsi in quella piazza,
e gli venne fatto una volta d'introdurvi
alquanti soldati. Gli altri tentativi riuscirono
per lui dannosi; sicchè in fine fu
obbligato quel presidio, nel dì 7 di settembre,
a capitolar la resa. Corse un
gran pericolo nell'anno presente il duca
di Modena a cagion dei potenti maneggi
degli Spagnuoli alla corte dell'imperadore
<i>Ferdinando III</i>, avendo eglino indotto
quell'Augusto a spedir proclami
contra dello stesso duca, quasichè il far
guerra agli Spagnuoli fosse causa concernente
il romano imperio. Raunati poi
dodici mila Tedeschi, gli spedì esso Augusto
in Italia, e già si aspettava la gente
di veder piombare questo fulmine sugli
Stati del duca Francesco, rimasti affatto
sprovveduti di difesa. Ma giunta quella
gente nel Tirolo, insorsero dissensioni
fra gli uffiziali, e buona parte si sbandò,
in maniera che appena quattro mila ne
pervennero a Milano, senza essere a
tempo di soccorrere Valenza. Fu creduto
che il senno e l'oro del duca di
Modena dissipasse quel minaccioso temporale.
Posta poi ai quartieri d'inverno
l'armata, sul fine dell'anno passò di
nuovo l'Estense a Parigi, ed arrivò colà
nel dì 6 di gennaio.
</p>

<p>
Videsi meglio in quest'anno qual
mutazione d'umori possa far la mutazion
degli onori. S'era ognuno promesso
grandi esempii di virtù nel <i>pontefice Alessandro
VII</i>. Siccome dicemmo, niuno più
di lui avea declamato contro gli abusi
del nepotismo, allorchè era cardinale;
questo tenore ancora seguitò ad essere
per alquanti mesi. Non volle in Roma il
fratello e i nipoti; niun privato interesse
compariva in lui; sprezzava le cose caduche
di questa vita; davanti agli occhi
teneva le memorie della sua morte, e le
vite e le azioni dei più insigni romani
pontefici. Ma da sì belle massime si allontanò
egli alquanto dipoi, perchè, non
potendo più reggere alla tentazione, chiamò
alla corte <i>don Mario Chigi</i> suo fratello
<span class="pagenum" id="Page_1204">[1204]</span>
e i lui figli, e in mano loro mise i
pubblici affari. Si figurò egli di aver posta
una gran briglia ai parenti, coll'aver confermata
ed armata di maggiori pene una
bolla di papa <i>Gregorio XIII</i> che vieta il
promettere e il prendere regali per qualsivoglia
giustizia e grazia nella corte romana;
quasichè chi ha le briglie in mano
non possa facilmente defraudare la santa
intenzione dei legislatori; e le coscienze
poco scrupolose non sappiano trovar ragioni
per credere non fatte per loro le
stesse leggi della natura e di Dio. Questo
inaspettato risarcimento di nepotismo
fece cangiar linguaggio a' fabbricatori di
prognostici intorno a questo pontificato.
Fra gli altri allettato il celebre <i>P. Sforza</i>
Pallavicino, che fu poi cardinale, dal bell'aspetto
di quei primi mesi, s'era già
messo a scrivere la Vita dello stesso
pontefice. Ma da che vide la metamorfosi
suddetta, gli cadde la penna di mano, e
lasciò questa cura a chi fosse di stomaco
diverso dal suo. Ma spezialmente ebbero
a dolersi di questo papa i Veneziani, come
abbiamo dalle Storie del senatore
Andrea Valiero e del signor Graziani;
perchè avendo egli cardinale nel conclave
scritto di sua mano il decreto obbligante
il futuro pontefice a somministrar
a sue spese un corpo di galee e tre mila
fanti in difesa di Candia, divenuto poi
papa, trovò mille difficoltà, e nè pur si
indusse a darne un migliaio, con ristringere
nell'ultimo tutta la sua liberalità a
spedire in aiuto de' Veneziani quattro
sole galee. Poca durata fece nel trono
ducale di Venezia <i>Carlo Contarino</i> essendo
egli stato chiamato all'altra vita nell'anno
presente. Ebbe per successore
<i>Francesco Cornaro</i>, il cui ducato non si
stese che a soli venti giorni. In luogo
suo fu poi eletto doge <i>Bertuccio Valiero</i>.
</p>

<p>
Era solita l'armata navale veneta
ogni anno di postarsi alle bocche de' Dardanelli,
per impedirne l'uscita alla turchesca.
Avvenne che nel dì 26 di giugno
comparve colà Sinan bassà con gran flotta,
risoluto di passare senza chieder licenza
<span class="pagenum" id="Page_1205">[1205]</span>
a' Veneziani. Però si venne a un
terribile conflitto. Era composta l'armata
veneta, sotto il comando di <i>Lorenzo Marcello</i>
capitan generale, di venticinque vascelli,
altrettante galee e sette galeazze,
oltre a sette galee de' bravi Maltesi. Per
due ore di ostinato combattimento fu incerta
la vittoria, finchè sopraffatti i Turchi
dal valor dei cristiani, rincularono, cercando
colla fuga di sottrarsi al cimento.
Inseguiti si precipitavano in mare per salvarsi
a nuoto. Molte lor navi rimasero
divorate dal fuoco, altre si ruppero a terra.
Tredici galee inoltre, sei vascelli e
cinque galeazze vennero in poter de' Veneziani,
colla morte, per quanto fu creduto,
di dieci mila di quegl'infedeli, colla
liberazione (se pur tanto si può dire) di
cinque mila schiavi cristiani, e coll'acquisto
di gran copia d'artiglierie e di
attrezzi militari, ricavati dalle abbandonate
navi alle quali fu dipoi appiccato il
fuoco. Fu questa la più insigne vittoria
riportata da' Veneti nella presente guerra;
se non che restò essa funestata dalla
morte dello stesso capitan generale Marcello.
Dopo un sì fortunato successo,
espugnarono i cristiani l'isola e rocca di
Tenedo, dove lasciarono buon presidio.
Altrettanto fecero all'isola e città di
Lenno. Provò in quest'anno l'Italia il
flagello della peste, che portata dalla Sardegna
a Napoli, quivi cominciò ad incrudelire,
e passò anche a Roma, dove
diede campo al pontefice di usar ogni
possibil precauzione e di soccorrere l'afflitto
popolo con abbondanti limosine. Sì
terribil fu questo malore, che desolò alcune
città. Nella sola metropoli di Napoli
corse voce che perissero più di ducento
ottantacinque mila persone. In Roma,
per le tante diligenze di quei magistrati ve
ne mancarono solamente ventidue mila,
e nello Stato ecclesiastico circa cento
sessanta mila. Passò in quest'anno per
Genova e Milano <i>don Giovanni</i> d'Austria,
figlio illegittimo del re Cattolico,
inviato in Francia al comando di quelle
armi.
</p>

<p>
<span class="pagenum" id="Page_1206">[1206]</span>
</p>

<hr />
</div>

<div class="chapter">
<h2 class="hidden" id="MDCLVII">MDCLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLVII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Alessandro</span> VII papa 3.</td>
  </tr>
  <tr>
    <td><span class="smcap">Ferdinando</span> III imperad. 20.</td>
  </tr>
</table>

<p>
Fu questo l'ultimo anno della vita di
<i>Ferdinando III imperadore</i>, rapito dalla
morte nel dì 2 d'aprile in età di quarantanove
anni. Non vi fu bisogno di
bugie per tessere uno splendido elogio a
questo monarca: tale e tanta fu sempre
in lui la pietà e il timore di Dio, l'integrità
de' costumi, le prudenza e rettitudine
del suo governo. Lasciò vedova la
imperadrice <i>Leonora Gonzaga</i>, terza fra
le sue mogli. Di varii figliuoli lo arricchirono
i suoi matrimoni, ma non lasciò
dopo di sè vivente se non <i>Leopoldo</i>, nato
nel dì 9 di giugno dell'anno 1640, già
coronato re d'Ungheria e di Boemia, che
succedette negli Stati ereditarii del padre,
e giunse nell'anno seguente a conseguir
lo scettro del romano imperio. Apertamente
si dichiarò sul principio di questo
anno <i>Carlo II Gonzaga</i> duca di Mantova
del partito spagnuolo, invanito forse del
pomposo titolo di generale dell'armi dell'imperadore
in Italia, a lui procurato
da' ministri del re Cattolico, i quali speravano
con questo chiodo di ribattere
l'altro di <i>Francesco I d'Este duca</i> di
Modena. Si studiò il Mantovano coll'usuale
sparata di un manifesto di giustificar
questa sua risoluzione, e di far comparire
la necessità di cacciar dall'Italia i
Franzesi. Ma si trovò egli in breve ben
deluso, perchè mancò di vita l'imperador
Ferdinando, e pochissima gente gli
potè venir di Germania; e s'egli avea
fatto i conti d'ingoiar gli Stati dell'Estense,
gliene passò presto la voglia. Erasi
portato, siccome dicemmo, il duca di
Modena alla corte di Parigi, per concertar
le operazioni della futura campagna;
e siccome nelle sue vene scorreva il sangue
della real casa di Savoia, per essere
figlio dell'<i>infanta Isabella</i>, ed era perciò
premuroso de' vantaggi del duca <i>Carlo
Emmanuele II</i> suo cugino; così col suo
<span class="pagenum" id="Page_1207">[1207]</span>
credito fiancheggiò in maniera le istanze
di lui, per riavere dalle mani de' Franzesi
la cittadella di Torino, che ne riportò
l'ordine dell'evacuazione dal re Cristianissimo.
Con questo arrivò, nel dì 7
di febbraio, a Torino, e nel dì 10 seguì
la consegna d'essa cittadella con immensa
consolazione di quella corte e
popolo. Calarono in questi tempi dalla
Germania tre mila fanti e mille e cinquecento
cavalli al servigio del duca di
Mantova, con cui unitosi il <i>conte Fuensaldagna</i>
governator di Milano, nella primavera
con quante forze potè andò a
prender varii posti intorno a Valenza,
ardendo di voglia di ricuperar quella
fortezza. Furono in breve sturbati i suoi
disegni, perchè il duca di Modena, dopo
avere ricevuti dalla Francia nuovi rinforzi
di gente, guidati dal <i>principe di
Contì</i>, uscì in campagna, ed entrato nel
Monferrato, ordinò al giovine marchese
Villa di assalire il castello di Monteglio,
che si rendè con buoni patti. Quindi passò
il duca con esso principe all'assedio
del forte passo e castello di Non, ossia
Annone, dove trovò una guarnigione di
settecento uomini, che, dopo essersi bravamente
difesa, nel dì 8 di giugno restò
prigioniera di guerra. Quel comandante
barone di San Maurizio Borgognone
servì col cambio a fare restituir la libertà
al conte Baiardo uffiziale primario del
duca. Dacchè fu preso Montecastello, e
portato soccorso di viveri a Valenza, che
per iscarseggiarne si trovava in pericolo,
s'inoltrò l'armata franzese sul Tortonese,
per ricevere un rinforzo di due mila
fanti e di mille e ducento cavalli, provenienti
da Modena, e condotti dal <i>principe
Alfonso</i> primogenito del duca, e dal <i>principe
Borso</i> suo zio.
</p>

<p>
Fu poscia progettato ed impreso lo
assedio d'Alessandria, città popolata e
forte; e dato principio nel dì 17 di luglio
alla circonvallazione e agli approcci.
Dentro v'era un gagliardo presidio di
fanteria, a cui si aggiunsero ancora cinquecento
cavalli; e gli stessi cittadini animosamente
<span class="pagenum" id="Page_1208">[1208]</span>
accorsero alla difesa per
l'odio che portavano al nome franzese.
Viene diffusamente descritto questo assedio
dal conte Gualdo Priorato nella vita
dell'<i>Augusto Leopoldo</i>. Altro non ne dirò
io, se non che nel dì 6 d'agosto avendo
tentato gli Spagnuoli con tutto il nerbo
del vicino esercito loro d'introdurre soccorso
in quella città, seguì un'azione di
gran valore da ambe le parti, e di molto
sangue, spezialmente degli Spagnuoli, che
furono vigorosamente respinti, essendosi
in sì pericoloso frangente segnalati per
la loro intrepidezza fra le moschettate il
<i>duca Francesco I</i> di Modena, e i suoi due
figli <i>Alfonso</i> ed <i>Almerigo</i>, con venire attribuito
sopra tutto il buon esito di quella
giornata al <i>principe Borso d'Este</i>, veterano
nel mestier della guerra, che da lì
a pochi mesi giunse al fine del suo vivere.
Gravemente ferito restò in tal congiuntura
il marchese Villa. Ma perchè la
sola mente del saggio duca non potè condurre
quell'assedio; oltre di che per le
morti ed anche per le diserzioni era scemato
forte l'esercito, e l'oste nemica
difficultava molto il trasporto delle vettovaglie
e de' foraggi; gli convenne in
fine desistere da quell'impresa, e levare
il campo nel dì 19 d'agosto. Restò forte
di cavalleria, ma smilzo affatto di fanteria
l'esercito franzese, laddove lo spagnuolo
abbondava di fanti, e si trovava
povero di cavalli. Perciò niun'altra impresa
tentarono essi Franzesi, e andarono
a reficiarsi alle spese de' loro nemici nella
Lomellina e sul Novarese. Ma nel mese
di dicembre, quando meno ognuno se
l'aspettava, essendo già tornato in Francia
il principe di Contì, ecco che il duca
Francesco mette in marcia tutto l'esercito
per venire sul Piacentino. Fu perseguitato
nel viaggio da dirotte pioggie,
trovò nel cammino orridi fanghi, ed i
fiumi rigogliosi di acque. Niuno ostacolo
potè fermare i suoi passi, di modo che
sul fine dell'anno giunse egli con tutte
le schiere sul suo Stato di Reggio. Non
sapevano intendere i curiosi il vero motivo
<span class="pagenum" id="Page_1209">[1209]</span>
di questo suo difficile viaggio in
istagione tanto disadatta, ma sul principio
dell'anno seguente si svelò questo
arcano.
</p>

<p>
Continuando l'ostinata guerra dei
Turchi contra de' Veneti, si udì che in Costantinopoli
si faceva un armamento maggiore
del solito: il che nondimeno nulla
sgomentò la costanza della repubblica.
Incontratosi il capitan generale Mocenigo
in quattordici navi grosse barbaresche,
incamminate per unirsi all'armata turchesca,
nel dì 2 di maggio le assalì.
Dopo duro contrasto con que' Barbari,
più usati degli altri alle battaglie, ne ridusse
quattro in suo potere; tre altre
andarono a rompere a terra, che furono
poi incendiate; le restanti si salvarono
colla fuga. Considerabile riuscì poscia lo
acquisto fatto da essi Veneti a forza di
armi del porto e della fortezza di Suazich,
dove buona preda si fece di saiche
turchesche, d'un vascello barbaresco e
di molta roba, e ne furono menati via
venticinque grossi cannoni, tolti una volta
a' medesimi Veneti, come appariva dalle
arme. In una dubbiosa zuffa co' Turchi
perdè ancora in quest'anno la vita il
<i>general Mocenigo</i>, e perì d'un incendio
la sua nave capitana. Fu poi ricuperata
da' Musulmani l'isola di Tenedo; l'altra
di Lenito corse la medesima sfortuna,
tornando per forza alla lor ubbidienza.
Niun altro fatto rilevante seguì in quelle
parti. In sì grave e pericoloso impegno
abbisognava assaissimo la veneta repubblica
de' soccorsi del pontefice, mostratosi
fin qui alquanto sordo alle loro preghiere.
Di tal congiuntura si prevalse
<i>papa Alessandro VII</i>, aiutato ancora dai
caldi uffizii del re Cristianissimo, per
indurre il senato veneto a rimettere in
Venezia e nelle altre città i religiosi della
compagnia di Gesù. Favorevole fu il decreto;
laonde dopo cinquant'anni di esiglio
ritornarono essi padri colà a coltivar
la vigna del Signore. Applicò il pontefice
in sussidio dell'armi venete i beni dei
conventini aboliti in quello stato, e i conventi
<span class="pagenum" id="Page_1210">[1210]</span>
degli ordini religiosi de' crociferi e
di Santo Spirito, da lui suppressi, con
altre grazie. Era passata nel precedente
anno da Napoli e da Roma la peste a
Genova. Quivi nel presente fece ella una
orrida strage per la strettezza delle case
e strade di quella popolata città; entro la
quale, senza parlare del territorio, si fece
conto nel mese di settembre che fossero
perite settanta mila persone.
</p>

<hr />
</div>

<div class="chapter">
<h2 class="hidden" id="MDCLVIII">MDCLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLVIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Alessandro VII</span> papa 4.</td>
  </tr>
  <tr>
    <td><span class="smcap">Leopoldo</span> imperadore 1.</td>
  </tr>
</table>

<p>
Nella dieta dell'imperio a molte dispute
fu sottoposta l'elezion del nuovo
imperadore, non tanto pei maneggi dei
Franzesi, affinchè si staccasse dalla casa
d'Austria la corona imperiale, quanto
ancora per la speranza nata negli elettori
di potere in tal congiuntura condurre
alla pace la Francia e la Spagna. Ma svanito
il pio disegno, restò finalmente eletto
imperadore <i>Leopoldo Ignazio</i>, re d'Ungheria
e Boemia, figlio del defunto Augusto,
nel dì 18 di luglio dell'anno presente,
con plauso universale per le sue belle doti.
Era egli in età di diciotto anni. Giunse,
siccome dicemmo, sul fine dell'anno precedente
l'esercito franzese, condotto da
<i>Francesco I</i> duca di Modena, sul Reggiano.
Consisteva in sette mila fanti e cinque
mila ed ottocento cavalli. Sul principio di
questo anno passò quell'armata il Po,
non essendo giunti a tempo gli Spagnuoli
per impedirle il passaggio, e andò a prendere
i quartieri d'inverno nelle ubertose
ville del Mantovano, e massimamente in
Viadana e ne' luoghi circonvicini. Rigorosi
ordini pubblicò il duca, perchè a
niuno si facesse violenza, e si vivesse con
quiete come in paese non nemico, esigendo
nondimeno gli occorenti viveri e foraggi
per l'armata. Fu da molti creduto
che <i>Carlo II</i> duca di Mantova tra per la
morte dell'imperadore <i>Ferdinando III</i>, per
cui restarono sconcertate le sue misure,
e per vedere esposto il Monferrato alla
<span class="pagenum" id="Page_1211">[1211]</span>
vendetta de' Franzesi, avesse già segretamente
concertata la maniera di uscir di
impegno con gli Spagnuoli, stante la necessità
di sottrarsi a maggiori pericoli.
Ma con sì fatta opinione non s'accorda
il saper noi ch'esso duca accettò in questi
tempi presidio spagnuolo nel borgo di
San Giorgio di Mantova, e cercò aiuti da
ogni parte. Contuttociò, o sia che al Gonzaga
non piacesse di veder posto il teatro
della guerra nelle viscere de' suoi Stati,
o che concorressero altri politici riflessi;
certo è ch'egli si vide finalmente ridotto
ad accettare la neutralità, per cui si obbligò
di non offendere da lì innanzi gli
Stati del duca di Modena, e di non far
guerra ai Franzesi; e vicendevolmente
dagli altri fu promesso a lui lo stesso:
con che, se non divenne amico della Francia,
almen cessò di esserle nemico. Fortuna
fu del Gonzaga d'incontrarsi in un
generoso principe, qual fu Francesco I di
Este, perchè altrimenti correa pericolo di
perdere Mantova. E ciò perchè Angelo
Tarachia primo ministro suo, traditore,
per quanto scrive più d'uno storico, esibì
al duca di Modena d'introdurre in Mantova
i Franzesi; ma il magnanimo Estense
volle veder quel principe corretto, ma
non rovinato. Intanto la corte di Savoia,
che non si credea tenuta a questo accordo,
ben informata che l'importante fortezza
di Trino si trovava con poco presidio
spagnuolo e mal guardata, nella notte
precedente al dì 20 di luglio segretamente
spedì colà il giovane marchese Villa
con tre mila e cinquecento tra fanti e
cavalli, che sorprese le principali fortificazioni
nella piazza, ed obbligò il comandante
spagnuolo a capitolarne la resa. Il
duca di Mantova, che ne riteneva la giurisdizione,
fece perciò delle gravi doglianze
che a nulla servirono; ed ebbe appresso
la mortificazion di ricevere una lettera
dal collegio elettorale nel dì 4 di giugno,
vietante a lui l'intitolarsi generale
dell'imperadore e vicario dell'imperio.
</p>

<p>
In esecuzione del concordato premeva
al duca di Modena di liberare il Mantovano
<span class="pagenum" id="Page_1212">[1212]</span>
dal peso delle truppe franzesi; e
però da che ebbe rinforzato l'esercito
con forze nuove, parte raccolte in Modena,
e parte venute di Francia, sul fine di
giugno pel Cremonese, dando il sacco fino
alle porte di quella città, andò cercando
la maniera di passare il grosso fiume dell'Adda.
Eran le rive opposte ben guernite
di combattenti, colà spediti dal conte
di Fuensaldagna; e troppo ardita impresa
si scorgeva il tentarne il passaggio. Fortunatamente
riuscì ad alcuni pochi Franzesi
di valicar quel fiume a Cassano, e di
fortificarsi nell'altra riva, di modo che
trasse colà tutta l'armata, e, gittato un
ponte, passò. Da incredibil confusione e
spavento per questa impensata felicità dei
nemici restò preso l'esercito spagnuolo,
e il Fuensaldagna, insospettito di qualche
intelligenza in Milano, colà con tutte le
sue forze frettolosamente si ritirò. Allora
il duca di Modena animosamente diede
la marcia all'esercito suo, e per mezzo
del Milanese, e fin passando presso le porte
di Milano, andò al Ticino, e dopo averlo
valicato, senza perdere tempo, cinse d'assedio
la fortezza di Mortara: azioni tutte
che fecero salir alto il suo nome, e il concetto
del suo valore e senno. Resistè quella
piazza sino al dì 25 d'agosto, in cui
fu obbligata a rendersi: con che la fertile
pianura della Lomellina restò esposta
ai comandi de' Franzesi. Ma che? nell'auge
di tanta gloria eccoti cadere infermo
<i>Francesco I d'Este</i> duca di Modena,
oppresso dai patimenti e dalle fatiche passate,
o pure avvelenato dalla cattiva aria
di Mortara. Fu portato a Sant'Ià, dove
fu a visitarlo <i>Carlo Emmanuele II duca</i> di
Savoia, e nel dì 14 d'ottobre di questo
anno fra le braccia <i>del principe Almerigo</i>
suo figlio, e dei suoi cortigiani che si disfacevano
in lagrime, con quel medesimo
coraggio che egli avea sempre mostrato
nelle azioni guerriere, rendè l'anima al
suo creatore in età di quarantotto anni,
un mese e nove giorni. Comune opinione
fu, che s'egli non fosse stato rapito da
morte cotanto immatura, l'Italia avrebbe
<span class="pagenum" id="Page_1213">[1213]</span>
avuto in lui un generale d'armate da paragonarsi
coi primi. Nè io mi fermerò a
descrivere il corteggio delle tante virtù
che si adunavano in questo principe, la
principal delle quali fu la pietà, perchè ne
ho detto quanto occorre nelle Antichità
Estensi, e può leggersi il giusto suo elogio
nelle Storie del conte Gualdo Priorato, di
Francesco Vigliotto, nell'Idea del principe
del padre Gamberti della compagnia di
Gesù, e presso altri scrittori. Solamente
dirò, aver egli comperata ben caro la gloria
umana, perchè di tanto suo servigio
prestato alla corte di Francia, nè egli nè
la sua casa riportarono veruna ricompensa,
o almen non tale che pareggiasse la
gran copia di spese e debiti fatti in occasione
di queste guerre, a saldare i quali
fu poi necessaria l'alienazion di assaissimi
allodiali. Lasciò il duca Francesco
dopo di sè tre figli: <i>Alfonso, Almerigo</i> e
<i>Rinaldo</i>, e nel dominio degli Stati a lui
succedette il primogenito, che si nominò
<i>Alfonso IV</i>.
</p>

<p>
Altra azione meritevole di memoria
non passò dopo la presa di Mortara; se
non che i Franzesi entrarono in Vigevano,
e ne distrussero le fortificazioni;
il conte di Fuensaldagna mandò improvvisamente
un corpo di gente a dar la
scalata a Valenza, ma con trovar vigilanti
i Franzesi, e tornarsene indietro
senza voglia di ridere. Nel novembre di
quest'anno l'essere venuto a Lione il <i>re
Luigi XIV</i> col <i>cardinal Mazzarino</i> diede
un buon pascolo alla curiosità dei politici
per indovinarne il motivo. Si portò
colà la maestà sua a visitare <i>Cristina
duchessa</i> di Savoia, madre del duca Carlo
Emmanuele II, zia d'esso re, e principessa
di mirabil senno e vivacità di spirito,
menando seco le due sue figlie, cioè
la <i>principessa Luigia</i> vedova del <i>principe
Maurizio</i> di Savoia, e la <i>principessa Margherita</i>
nubile. Mentre madama reale
era in trattato di accasar quest'ultima
figlia con <i>Ranuccio II Farnese duca</i> di
Parma, non lasciava ella di trattar colla
corte di Francia, per farla regina: e tale
<span class="pagenum" id="Page_1214">[1214]</span>
era la beltà di questa principessa che potea
fare un dolce incanto agli occhi del
re. Si trovavano veramente le mire di
questo giovine monarca rivolte all'infante
di Spagna <i>Maria Teresa</i>: pure perchè
tuttavia s'interponevano gravi ostacoli
a quel maritaggio e alla pace col re
Cattolico, seguì accordo con madama
Reale, che se per tutto il mese di maggio
prossimo venturo il re non chiudeva il
suo maritaggio coll'infanta suddetta, egli
sposerebbe la principessa Margherita di
Savoia. Si servì l'accorto Mazzarino di
queste apparenze per tirar gli Spagnuoli
nel suo disegno. In fatti si ultimò poi la
pace colla Spagna, e le speranze della
principessa di Savoia andarono a terminare
nell'accasamento col duca di Parma.
Non sarà discaro ai lettori di apprendere
una particolarità spettante al
cardinale suddetto, la quale truovo io
nella sua vita manoscritta, stesa in sestine
da Giuseppe Sellori Romano, stato
suo familiare di gran confidenza. Cioè
nel suo appartamento del Louvre fece
egli in quest'anno per tre mesi fare un
maraviglioso apparato di tappezzerie,
vasi d'oro e d'argento, lampane, pitture,
ed altri mobili di rara ricchezza, con ingegnoso
compartimento, fatto dal signor
di Colbert. V'era una gran credenza,
sulla quale stavano i premii per un lotto,
cioè vasi d'oro e d'argento d'ogni sorta,
orologi, guantiere gioiellate, scrigni,
corone, anelli, croci, scatole e simili preziosi
lavori ad ornamento spezialmente
del sesso femminile. A più di cento mila
scudi romani ascendeva il valore di questi
premi. Alla funzione, nel dì 4 di aprile,
intervenne il re, la regina madre,
con tutti i principi, principesse e gran
signori e dame di corte. Furono da madamigella
Ortensia Mancini tirati a sorte
i bollettini del lotto, due pel re ed altrettanti
per la regina, ed uno per gli altri;
e così fu distribuito tutto quel valsente,
con ammirar tutti la rara munificenza
di questo porporato italiano.
</p>

<p>
Diede fine ai suoi giorni nel presente
<span class="pagenum" id="Page_1215">[1215]</span>
anno il doge di Venezia <i>Bertuccio Valiero</i>,
e fu alzato a quel trono <i>Giovanni Pesaro</i>.
Offeriva il gran signore la pace alla
Veneta repubblica, purchè gli fosse ceduta
l'isola di Candia: condizion troppo
dura, ma che nondimeno fu proposta nel
senato, il quale si sentiva stanco ed esausto
per sì lunga e dispendiosa guerra. Pure
prevalse il parere de' più coraggiosi di
non cedere all'imperioso tiranno. Da sì generosa
risoluzione commosso il pontefice
e i più ricchi de' cardinali, e spezialmente
<i>Francesco Barberino</i> e <i>Flavio Chigi</i>, ed
alcuni baroni romani, fecero a gara per
prestare soccorso ai Veneti. Perciò, oltre
alle dodici galee del papa, di Malta e di
Toscana, furono spediti ad unirsi alla
loro armata altri dieci vascelli provveduti
da essi porporati e baroni alle spese
loro. Il <i>cardinal Mazzarino</i> ancor egli
mandò un regalo di cento mila scudi alla
repubblica, coprendo probabilmente col
suo nome ciò che veniva dal re. Ma azione
alcuna di rilievo non accadde in
quelle parti, avendo patito naufragio la
flotta de' Veneziani colla perdita di alcune
galee; videsi anche riuscir vano il
disegno di sorprendere la Canea, e l'armata
turchesca colla fuga deludere i cristiani,
che si erano preparati per venire
alle mani. Quel solo che animava le speranze
de' Veneziani era il trovarsi disposta
la corte di Francia, siccome disgustata
del Turco, a spedire un gran rinforzo di
gente in Candia, purchè seguisse la pace
colla Spagna. Di ciò parleremo andando
innanzi.
</p>

<hr />
</div>

<div class="chapter">
<h2 class="hidden" id="MDCLIX">MDCLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLIX</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Alessandro VII</span> papa 5.</td>
  </tr>
  <tr>
    <td><span class="smcap">Leopoldo</span> imperadore 2.</td>
  </tr>
</table>

<p>
Gran pruova diede in questi tempi della
sua saviezza il <i>cardinal Mazzarino</i>. Non
avea pari la beltà e vivacità di spirito di
madamigella <i>Maria Mancini</i> nipote sua, e
se n'era tanto invaghito il giovinetto <i>re
Luigi XIV</i>, che molti pensarono (non so
se con vero o falso fondamento) ch'egli
<span class="pagenum" id="Page_1216">[1216]</span>
sarebbe giunto a sposarla, se il cardinale,
non dirò vi avesse tenuta mano, ma solamente
l'avesse permesso. Ruppe egli il
corso di queste fiamme e pensieri, con allontanare
improvvisamente dalla corte
la nipote, che poi dopo la morte di lui
divenne contestabilessa Colonna; e per
la sua bizzarria, per le dissensioni col
marito e coi suoi viaggi, diede tanto da
dire agli spettatori e dilettanti delle varie
scene del mondo. Poteva inoltre collocare
un'altra sua nipote Mancini con <i>Carlo
Emmanuele II duca</i> di Savoia, se fosse
condisceso alla restituzion di Pinerolo, e
a privar della regal protezione la città di
Ginevra. Ma egli sempre antepose il servigio
del re a' suoi privati interessi. Per
opera sua, immediatamente dopo la morte
di <i>Francesco I duca</i> di Modena, fu conferito
il grado di generalissimo dell'armi
di Francia in Italia ad <i>Alfonso IV duca</i>
suo figlio e successore, il quale tosto fece
i dovuti preparamenti per uscire in campagna
nell'anno presente. Si servì il Mazzarino
d'esso duca per far proporre alla
repubblica Veneta una lega fra il re Cristianissimo,
essi Veneziani e i duchi di
Savoia e di Modena, con disegno di conquistar
lo Stato di Milano, e di partire la
preda fra loro, esibendosi la corte di
Francia d'indurre il gran signor de' Turchi
alla pace, e promettendo forze grandi
per la sognata impresa. I Veneziani, che
si trovavano in sì grave impegno per la
guerra di Candia, e che saggiamente sanno
in ogni tempo scandagliar le cose, si
sbrigarono in poche parole da questa
tentazione, con rispondere di non voler
punto impacciarsi nella roba altrui. E
perciocchè già cominciava ad apparire
buon incamminamento alla pace fra la
Francia e la Spagna, il Mazzarino segretamente
consigliò il nuovo duca di Modena
a prestar orecchio ad un accomodamento,
già proposto dal governo di Milano
al duca Francesco suo padre, perchè
in tal guisa migliori condizioni avrebbe
ottenuto, che aspettando la pace generale,
in cui i principali contraenti pensano
<span class="pagenum" id="Page_1217">[1217]</span>
molto ai proprii vantaggi, poco a quei
dei minori confederati. Interpostosi dunque
il duca di Guastalla in questo maneggio,
nel dì 11 di marzo dell'anno presente
seguì accordo fra esso duca Alfonso
IV e il <i>conte di Fuensaldagna</i>, per cui
l'Estense rinunziò alla lega colla Francia,
mettendosi in buona e libera neutralità.
Fu promessa l'investitura cesarea del
principato di Correggio al duca, e che ne
sarebbe levato il presidio spagnuolo; siccome
ancora che gli sarebbe dato nel regno
di Napoli uno Stato di rendita annua
di trentaduemila ducati di quella moneta,
in soddisfazione dei crediti della casa di
Este assicurati in quel regno. Con tali
vantaggi, senza il braccio della Francia,
si rimise il duca di Modena in grazia del
re Cattolico, e fu assicurato della protezion
di quella corona.
</p>

<p>
Passato dipoi a Madrid il suddetto
Fuensaldagna, cavaliere di massime onorate,
tanto cooperò, che finalmente, dopo
una tregua, nel dì 7 di novembre fu conchiusa
la famosa pace de' Pirenei fra le
corone di Francia e di Spagna, e sigillata
dalle nozze del <i>re Luigi XIV</i> coll'infanta
di Spagna <i>Maria Teresa</i>, per giugnere
alle quali il cardinal Mazzarino tanto
avea vessata la Spagna, quasi prevedendo
che un tal maritaggio avrebbe anche
un dì portati in Ispagna i gigli d'oro. Altro
non dirò io di questo avvenimento,
che, dando fine alle arrabbiate guerre durate
per tanti anni fra quelle due potenze,
riempiè d'allegrezza tutte le provincie
cattoliche, se non che fu ivi confermato
l'accordo seguito fra il duca di Modena
e il governator di Milano, ed assicurati
sulla dogana di Foggia in regno di Napoli
i crediti della casa d'Este colla corona di
Spagna, crediti nondimeno poco fortunati,
perchè mai non s'è trovata la via di soddisfarli.
S'impegnarono ancora le due corone
d'interporre i loro uffizii per ottenere
soddisfazione dalla camera apostolica alle
giuste pretensioni della casa d'Este, e a
quelle del duca di Parma pel ducato di
Castro. Valenza e Mortara furono restituite
<span class="pagenum" id="Page_1218">[1218]</span>
agli Spagnuoli; Vercelli col Cenghio
nelle Langhe al duca di Savoia: il che
seguì dopo la pubblicazion solenne della
pace suddetta, differita sino al seguente
anno. Le controversie pendenti fra i duchi
di Savoia e di Mantova per le doti
della fu <i>principessa Margherita</i> di Savoia
furono rimesse in arbitri; e curiosa cosa
riuscì dipoi l'essersi cotanto ostinato esso
duca di Mantova in certe sue pretensioni,
che andò per terra ogni accordo, e la
corte di Savoia, col nulla pagare allora,
mai più non pagò. Ebbe a dolersi <i>papa
Alessandro VII</i> di questa pace, perchè in
essa non s'era voluto che alcuno dei
suoi ministri mettesse mano, e non si
fece onore alcuno alla santità sua, ed in
oltre vi si parlò delle pretensioni dei
duchi di Modena e di Parma. Altri dipoi
se n'ebbero anche più a dolere, perchè
volesse Dio che le paci e i giuramenti dei
potenti non fossero talvolta trappole per
ricavare un presente guadagno, e rompere
poi tutto, quando viene il tempo di
guadagnare anche più. Sul fine di questo
anno passò a miglior vita <i>Giovanni Pesaro</i>
doge di Venezia, ed ebbe per successore
<i>Domenico Contarino</i>. Si ridussero a
poco le ostilità nella guerra di Levante,
dove indarno furono aspettate le galee
del papa e di Malta, perchè il priore Bichi
general delle prime, arrivato a Napoli,
per aver mirato da lungi alcune
navi barbaresche, da uomo saggio non
volle continuar il viaggio, e, voltate le
prore, si restituì poscia a Civitavecchia;
e i Maltesi, dopo averlo lungamente aspettato
a Messina, anch'essi se ne ritornarono
al loro porto. Sorprese il capitan generale
<i>Francesco Morosino</i> la fortezza di
Tamon nel golfo di Cassandra, che restò
saccheggiata e demolita, con asportarne
trenta pezzi di cannone e quattro petriere.
Altrettanto avvenne a quella di Chisme
nella Natolia dirimpetto a Scio, dove si
fece buon bottino, ed acquistossi buon
treno d'artiglierie. Ai poveri Greci abitanti
nella venerata isola di Patmos fu
dato barbaramente il sacco dai Veneti.
<span class="pagenum" id="Page_1219">[1219]</span>
Da Castel Ruzo, fortezza considerabile,
presa e demolita, furono condotti via
trentasei pezzi d'artiglieria, e cento quarantasei
prigioni. Così terminò quella
campagna. Nel dì 6 di novembre un fiero
tremuoto conquassò in Calabria Catanzaro,
Soriano, Mileto, Squillaci ed altri
luoghi, con gran rovina di case e morte
d'uomini.
</p>

<hr />
</div>

<div class="chapter">
<h2 class="hidden" id="MDCLX">MDCLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLX</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Alessandro VII</span> papa 6.</td>
  </tr>
  <tr>
    <td><span class="smcap">Leopoldo</span> imperadore 3.</td>
  </tr>
</table>

<p>
Pubblicatasi finalmente nell'anno presente
la pace stabilita fra le corone di
Francia e Spagna, si vide rifiorir la quiete
per tutti i regni cattolici. Incredibili
feste e magnificenze spezialmente si fecero
in Francia per l'abboccamento del
re Cattolico <i>Filippo IV</i> e del Cristianissimo
<i>re Luigi XIV</i> suo nipote ai confini
de' regni nell'isola de' Fagiani, dove il
primo colla regina consorte condusse la
infanta Maria Teresa sua figlia, destinata
moglie d'esso re di Francia, ma con
patto ch'ella per sè e per li discendenti
rinunziasse ad ogni pretensione e diritto
sopra i regni di Spagna: del che poi si
risero i Franzesi. Nel dì 6 di giugno colà
comparve anche la <i>regina madre</i> del re
Luigi, sorella di esso re Cattolico, col
<i>cardinal Mazzarino</i>, principal autore della
pace e di quell'illustre maritaggio. Non
s'era forse mai veduta suntuosità simile
come fu quella del congresso e delle nozze
di que' potenti monarchi; e certamente
Parigi, dove nel dì 26 d'agosto fecero la
entrata i regii sposi, non avea giammai
mirata pompa eguale, coronata dal concorso
d'innumerabil nobiltà straniera.
Siccome racconta nelle sue Storie il
Gazotti, fu chiamato apposta da Modena
a Parigi Gasparo Vigarani, maraviglioso
inventor di macchine e di teatri, di cui
il duca di Modena <i>Francesco I</i> s'era sempre
servito per gli suntuosi divertimenti
dati alla sua città. Egli fu che in Parigi
<span class="pagenum" id="Page_1220">[1220]</span>
sfogò l'ingegno suo nelle varie decorazioni
di quelle splendidissime feste. Procurò
in questi tempi il cardinal Mazzarino
di unire con nuovi nodi alla real casa
di Francia quella di Toscana, con aver
destramente procurato che il <i>gran duca
Ferdinando II</i> accudisse al matrimonio
della principessa <i>Margherita Luigia di
Borbon</i>, figlia del <i>duca d'Orleans</i> zio del
regnante re Luigi, col <i>principe Cosimo</i>
suo primogenito. Nell'ottobre il <i>Gondi
vescovo</i> di Besiers fece solennemente la
dimanda di questa principessa al re, e fu
riserbata all'anno seguente l'esecuzione
di così nobil maritaggio. Colle nozze del
re erano già spirate affatto le speranze
della principessa <i>Margherita di Savoia</i>
pel trono di Francia; e però si effettuarono
le promesse fatte dalla corte di
Torino a <i>Ranuccio Farnese II duca</i> di
Parma e Piacenza. Portossi questo principe
a Torino con accompagnamento
magnifico di nobiltà, e nel dì 29 d'aprile
seguì il di lui sposalizio, che fu poi condecorato
da nobilissimi spettacoli e divertimenti
di quella corte, anche per altri
motivi tutta in gioia, per avere ricuperata
dalle mani degli Spagnuoli la città
di Vercelli. Si videro in quest'anno comparire
a Livorno (cosa non mai più veduta)
gli ambasciatori del gran duca,
ossia czar di Moscovia <i>Alessio Michelovich</i>,
principe di smisurata ambizione e
di ugual crudeltà. Furono ben accolti
dal gran duca di Toscana <i>Ferdinando II</i>.
</p>

<p>
Succedette in questi tempi un fatto,
nell'alma città di Roma, che gran commozione
produsse in quella metropoli.
Per dissapori precedenti, e per la recente
pace de' Pirenei, si trovava alterato forte
l'animo di <i>papa Alessandro VII</i> e dei
Chigi contro il <i>cardinal Mazzarino</i> e contro
la Francia. Però, senza far conto delle
pretensioni de' duchi di Modena e Parma
contro la camera apostolica, mosse dai
ministri de' due re, all'improvviso fece
esso papa dichiarare il ducato di Castro
incamerato ed incorporato fra i beni
della Chiesa romana, e per conseguente
<span class="pagenum" id="Page_1221">[1221]</span>
sottoposto alle bolle vietanti l'alienazion
degli Stati d'essa Chiesa. Ora accadde,
che volendo i birri, nel dì 20 di giugno,
prendere per debito di dieci scudi un
velettaio, abitante nelle rimesse delle carrozze
di <i>Rinaldo cardinal d'Este</i>, protettore
allora della Francia, fu loro impedita
la cattura da' servitori del cardinale.
Con maggior copia di sbirraglia tornò
colà verso la sera il bargello, ma gli
convenne fuggire. Allora fu che don Mario
Chigi fratello del papa, ed arbitro
della corte pontificia, ordinò ai Corsi e
ad altre milizie di Roma di spalleggiare
il bargello, affinchè venissero carcerati
gli autori di quella violenza; giacchè non
sapeano più i pontefici digerire gli abusi
delle franchigie, come perturbatrici della
giustizia e della quiete pubblica. Penetratosi
questo disegno, si mise in armi
tutta la numerosa famiglia del porporato
estense; gli ambasciatori tutti de' principi,
e fin quello di Spagna, e molti baroni romani,
parziali della Francia, in aiuto di
lui spedirono e offerirono gente, e tutti
i Franzesi trassero al di lui palazzo. Non
istimò bene don Mario di far altro maggior
tentativo; ma perchè si mirava un
gran bollore d'animi, si barricarono le
strade, e si posero corpi di guardia nei
posti occorrenti. Interpostosi l'ambasciator
di Venezia, trovò troppe durezze
ne' dominanti Chigi, e intanto da Napoli,
dalla Toscana e da Modena andarono
sopravvenendo uffiziali e soldati per assistere
al cardinal d'Este; laonde si stava
con batticuore in Roma per sospetto
che scoppiasse qualche gran baruffa, a
cui tenesse dietro il saccheggio della città.
Non era il buon pontefice informato
se non di quello che il fratello e i nipoti
gli voleano far sapere. Ma illuminato in
fine dal <i>cardinale Pio</i> del vero sistema di
questo imbroglio, ordinò al manieroso
cardinale <i>Francesco Barberino</i> che vi rimediasse.
Onorevole accordo fu fatto, e
tornò poi tutta Roma alla quiete primiera,
se non che restarono certe amarezze
e fermenti fra le corti di Roma e di
<span class="pagenum" id="Page_1222">[1222]</span>
Francia, che col tempo proruppero in
maggiori sconcerti.
</p>

<p>
Si speravano in quest'anno progressi
e felicità dell'armi cristiane in Levante,
giacchè il <i>cardinale Mazzarino</i> aveva indotto
il re Cristianissimo a spedire in
aiuto de' Veneziani un corpo di quattro
mila fanti. Pensava questo porporato di
piantar in Francia un ramo della nobilissima
casa d'Este, con dare in moglie
al <i>principe Almerigo Estense</i>, fratello del
<i>duca Alfonso IV</i>, Ortensia Mancini sua
nipote, e crearlo erede de' suoi beni e
del suo cognome: fortuna che poi toccò
a <i>Carlo Armando duca</i> della Migliarè. Ma
affinchè questo giovine principe, che già
avea sotto il <i>duca Francesco I</i> suo padre
fatto il noviziato della guerra, maggiormente
si perfezionasse in quest'arte, il
destinò per generale delle milizie franzesi
inviate in soccorso di Candia, dandogli
per luogotenente il signore di Bas.
Andò il principe Almerigo, sbarcò le sue
genti alla Suda, con prendere alcuni fortini,
ed, unito co' Veneziani, s'accostò alla
Canea per farne l'assedio. Nacquero tosto
dissensioni fra il suddetto Bas e il
Gremonville sergente generale franzese
de' Veneziani. Da Candia Nuova accorsero
alla difesa della Canea i Turchi: il
che fece cangiar sentimento all'esercito
di lasciar quella città e di portarsi
sotto Candia Nuova rimasta sguernita.
Erano giunti colà, ed aveano già preso
un borgo con alcuni pezzi d'artiglieria,
quando i soldati si diedero disordinatamente
a rubare. Ma ecco sortire da Candia
Nuova una trentina di cavalli turchi
con urli, che misero un panico timore
nell'armata gallo-veneta, che niuno pensò
più se non a menare le gambe. Uscito
allora tutto il presidio turchesco, gl'incalzò,
e non finì la faccenda che tra
morti e feriti restarono sul campo da
mille e cinquecento persone, e il resto
con gran fatica si ritirò alla città di Candia.
Con questo infelice fine terminò la
campagna dell'anno presente, ma non
terminarono le disgrazie, perchè il
<span class="pagenum" id="Page_1223">[1223]</span>
principe<i> Almerigo d'Este</i> caduto infermo a
cagion dell'aria cattiva, senza poter intervenire
al fatto di Candia Nuova, per
consiglio de' medici fu portato all'aria
salutevole dell'isola di Paros, dove nondimeno
venne la morte a trovarlo nel dì
14 o 16 di novembre, perdendosi in lui
un principe che dava una grande espettazione
di valore e di senno. Gli fece di
poi il senato veneto ergere un monumento
di marmo colla sua statua al naturale
entro la chiesa de' padri francescani,
appellati i Frari, in Venezia. Ma
se piansero i cristiani, neppure risero i
Turchi, perchè nel dì 24 di luglio un
incendio sì spaventoso consumò la città
di Costantinopoli, che uno storico, aprendo
ben la bocca, arrivò a scrivere, che
vi perirono settanta mila case, e venti o
trenta mila persone. Certo è che straordinario
e indicibile fu il danno, essendo
rimaste involte in quella rovina anche le
più superbe moschee. Ma osservossi dipoi
come la tirannide sappia convertire
in utile proprio la calamità de' popoli,
perchè uscì tosto editto che chi non potesse
riparar lo stabile incendiato, ne
restasse privo, e quello decadesse nelle
mani del gran signore. Nel giugno di
quest'anno desiderosa la vedova <i>imperadrice
Leonora</i> di veder <i>Maria duchessa</i>
di Mantova sua madre, venne a Judemburg
città della Stiria. Colà si portò anche
la duchessa con <i>Carlo duca</i> di Mantova
suo figlio, il quale passò poi ad inchinare
l'<i>Augusto Leopoldo</i>, mentre egli,
mosso da Vienna, viaggiava per la Stiria
e Carintia, con arrivar fino a Trieste.
Ma, ritornata essa duchessa Maria a Mantova,
finì quivi dopo poco tempo i suoi
giorni: principessa dotata di gran prudenza
e pietà, e di tante altre belle prerogative,
che meritò luogo fra le più illustri
principesse d'Italia.
</p>

<p>
<span class="pagenum" id="Page_1224">[1224]</span>
</p>

<hr />
</div>

<div class="chapter">
<h2 class="hidden" id="MDCLXI">MDCLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXI</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Alessandro VII</span> papa 7.</td>
  </tr>
  <tr>
    <td><span class="smcap">Leopoldo</span> imperadore 4.</td>
  </tr>
</table>

<p>
Fu questo l'ultimo anno della vita del
<i>cardinal Giulio Mazzarino</i>. Perchè in questo
personaggio si ammirò un prodigio
della fortuna e dell'ingegno, con gloria
dell'Italia, e spezialmente di Roma, che
produsse e diede alla Francia una testa
di tanto vigore; non si può di meno di
non toccar qui la sua morte, ben corrispondente
alla gloriosa sua vita. Oppresso
egli dalle fatiche dei viaggi e dai tanti
raggiri della sua mente, cominciò a sentire
che veniva meno il corpo per malattia,
a cui i medici, dopo averla forse accresciuta
coi tanti rimedii, altro ripiego
non seppero più proporre, se non il miserabile
di fargli mutar aria. Portato al
castello di Vincennes, peggiorò; laonde
animosamente si preparò a ricevere la
sempre disgustosa visita della morte. Testamento
da re fu il suo per li magnifici
legati fatti, prima al re Cristianissimo e
alla regina, poscia ai monarchi cattolici,
al papa, ai principi del sangue, e ad altri
gran signori e a tutti i suoi parenti, e per
la fondazione di alcuni luoghi pii. Conto si
fece che l'eredità sua ascendesse a quaranta
milioni di franchi (altri è giunto a
dire di scudi) distribuita con ammirabil
generosità e giudizio. Cadde la morte sua
nel dì 9 di marzo in età di cinquantanove
anni. Niun più di lui fu in odio alla nazion
franzese, e niun più di lui la beneficò, lasciando
il regno in pace, depressa la razza
degli ugonotti, purgati i mali umori dei
grandi, e accresciuti i confini della monarchia.
Camminò sempre colle massime
del <i>cardinale di Richelieu</i>, se non sante e
giuste, certamente utili al regno; ma con
genio affatto diverso, perchè il Richelieu,
uomo collerico, violento ed implacabile,
non meditava che vendette e guai a chi
cadeva dalla sua grazia; laddove il Mazzarino
con somma placidezza trattava i
grandi affari, dolce con tutti, e fin verso
<span class="pagenum" id="Page_1225">[1225]</span>
i nemici, ch'egli si studiava di guadagnare
col perdono e colla liberalità, fondato in
quella massima: <i>Che il mondo bisogna
comperarlo</i>. Per cagione di questa sua
mansuetudine e generosità, arrivò a morire
in grazia del re, e compianto anche
da lui: locchè non era avvenuto al Richelieu.
Lasciò di bei ricordi al re Cristianissimo
pel buon governo, e quello spezialmente
di non tenere in avvenire favoriti,
ma di partir gli uffizii in politico, militare
ed economico: regolamento che il
<i>re Lodovico XIV</i> molto bene eseguì, con
prender egli in mano le redini del regno;
e n'era ben capace per l'elevatezza della
sua mente. Nel dì 19 d'aprile seguì con
gran solennità nel palazzo reale di Parigi
lo sposalizio di madamigella <i>Margherita
Luigia</i>, figlia del defunto <i>duca d'Orleans</i>,
col principe di Toscana <i>Cosimo de Medici</i>.
Il duca di Guisa procuratore del principe
la sposò. Condotta questa principessa in
Toscana, si trovò onorata da magnifiche
feste ed allegrezze di tutti que' popoli.
A godere di questi spettacoli fu anche invitato
<i>Alfonso IV</i> duca di Modena, e vi
andò con ricco corteggio. Nel giorno primo
di novembre per la nascita di un Delfino
tutto il regno di Francia diede in trasporti
di giubilo; nè minor fu la consolazione
degli Spagnuoli, per aver la loro
regina dato alla luce, nel dì 6 d'esso
mese, un principe, che fu poi <i>Carlo II</i> re
di Spagna.
</p>

<p>
Ora prosperosi ed ora infelici riuscirono
in quest'anno i successi dell'armi
venete nella guerra col Turco. Non si sa
il perchè <i>papa Alessandro VII</i>, a cui pure
stava molto a cuore il pubblico bene della
cristianità, non somministrasse in questi
tempi all'aiuto loro le sue galee. Gli
avea lasciato il <i>cardinal Mazzarino</i> ducento
mila scudi da impiegare nella guerra
contro il nemico comune. Non meno
l'<i>imperadore Leopoldo</i> che i <i>Veneziani</i> aspiravano
a questo boccone; ma, per attestato
dello storico Valiero, passato questo
danaro a Roma, svanì facilmente anche
con poco vantaggio di Cesare. Accorsero
<span class="pagenum" id="Page_1226">[1226]</span>
bensì ad unirsi coi Veneti sette galee
degli zelanti Maltesi. Se ne tornò intanto
a Venezia il valoroso capitan generale
<i>Francesco Morosino</i>, con cedere il comando
a <i>Giorgio Morosino</i>, il quale, desideroso
di qualche fatto glorioso, andò in traccia
dell'armata turchesca uscita dei Dardanelli.
Trovata parte d'essa nelle vicinanze
dell'isola di Milo, diede nel dì 25 d'agosto
la caccia a que' legni. Sette galee turchesche,
prese dallo spavento, andarono
ad urtare in terra, lasciandole infrante
con salvarsi la gente. Due altre galee vennero
in potere de' Veneti, ed altrettante
de' Maltesi. Il resto di que' legni andò disperso,
ed alcuni si ruppero ai lidi. Circa
mille Turchi dei rifugiati in terra dai Veneti
furono condotti schiavi. Con egual
felicità anche Antonio Priuli espugnò alquante
navi turchesche da carico, con
impadronirsi d'alcune e bruciarne delle
altre. Questi felici avvenimenti furono
contrappesati da alquante perdite di navi
venete, che rimasero in altri luoghi preda
dei corsari barbareschi: dopo di che tutti
si ridussero ai quartieri d'inverno.
Trattavasi intanto dal pontefice una lega
fra i principi cristiani contra del Turco;
ma con ritrovare il re Cattolico impegnato
contra dei Portoghesi; il re Cristianissimo
inceppato dall'antica amicizia coi
Turchi, e l'imperadore più disposto a
conservare con qualche danno la tregua
colla Porta, che ad entrare nel periglioso
giuoco della guerra. Lo stesso papa, benchè
bramasse la gloria di stabilir essa lega
almeno con Cesare e con i Veneziani,
pure si raccapricciava, allorchè udiva il
suono delle spese occorrenti. La conclusione
fu che i Veneti restarono soli in
ballo con loro incredibile dispendio, stante
il dover essi sostenere una sì lunga
guerra contro una sì smisurata potenza,
e in paese lontano mille e ducento miglia,
e coll'abborrimento ancora della gente a
passar il mare, perchè piena di apprensione
di non tornarsene poi mai più indietro.
</p>

<p>
<span class="pagenum" id="Page_1227">[1227]</span>
</p>

<hr />
</div>

<div class="chapter">
<h2 class="hidden" id="MDCLXII">MDCLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXII</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Alessandro VII</span> papa 8.</td>
  </tr>
  <tr>
    <td><span class="smcap">Leopoldo</span> imperadore 5.</td>
  </tr>
</table>

<p>
Trovavasi in questi tempi il re di Francia
<i>Lodovico XIV</i> nel bollore della sua
gioventù, senza impegno di guerra, ma con
gran desiderio di farla, siccome avido di
gloria, e più di dilatare i confini del suo
regno: sete inestinguibile di quasi tutti i
principi della terra. Sopra ogni cosa gli
stava a cuore il conciliar dappertutto un
gran rispetto alla sua corona e potenza;
e con tutto che incominciasse nel presente
anno a dar congedo alla continenza,
conservata non ostante la sua avvenenza
e robustezza con ammirazion d'ognuno,
per quanto fu creduto, fin qui, coll'invischiarsi
negli amori della Valiera: pur
questi nulla scemavano la sua applicazione
al governo, a mettere in buono stato le
finanze, e a preparar forze per rendersi
formidabile ad ognuno. Perchè il barone
di Batteville, ambasciatore di Spagna in
Londra, volle in un accompagnamento
precedere colla sua carrozza a quella del
conte d'Estrades ambasciador di Francia,
ne nacque perciò gran baruffa, con riportarne
i Franzesi bastonate e ferite;
prese tal fuoco il re Luigi a questo avviso,
portatogli nel dì 16 di ottobre dell'anno
precedente, che cacciò tosto da
Parigi e dal regno il conte di Fuensaldagna
ambasciatore di Spagna, il quale da
lì a poco terminò i suoi giorni. Se il re
Cattolico non calmava quello sdegno con
dar delle pretese soddisfazioni, già tutto
si disponeva per una nuova guerra. Nell'anno
presente un'altra novità occorse.
Si doveva essere messo in testa quel monarca
di rendersi formidabile anche alla
corte di Roma, giacchè per motivi precedenti
si dichiarava mal soddisfatto della
altura de' Chigi, e gli parea di trovar
sempre delle durezze in qualunque cosa
ch'egli chiedesse al sommo pontefice.
Mandò pertanto a Roma con titolo di
ambasciatore di ubbidienza il <i>duca di
<span class="pagenum" id="Page_1228">[1228]</span>
Crequì</i> suo primo gentiluomo di camera,
personaggio d'umor fiero ed alto, poco
amico dei preti, avvezzo alle bruscherie
della guerra, e non già alle manierose
qualità che richiede un'ambasceria. Seco
erano molti uffiziali riformati e genti di
armi. Gli accorti Romani s'immaginarono
tosto che spedizion sì fatta tendesse a
suscitar de' garbugli in Roma. Giudicò
bene <i>don Mario Chigi</i> fratello del papa
di accrescere cento cinquanta Corsi ai
soliti della guardia per maggior sicurezza
della pubblica quiete. Chi è vago di liti,
dura poca fatica a trovarne. Varie insolenze
e violenze andarono facendo quei
della famiglia dell'ambasciadore: e tutto
si tollerò. Ma un giorno tre soldati della
pattuglia che allora si facea per Roma,
entrati per bere in una taverna, vi trovarono
un mastro di scherma franzese
ed altri suoi compagni. Con varie villanie
furono i Corsi disarmati e cacciati.
Dal <i>cardinale Imperiali</i> governatore di
Roma questo schermitore processato, ebbe
il bando della vita. Venne il dì 20 di
agosto, in cui due Franzesi, avvenutisi in
tre soldati corsi, attaccarono rissa; essendo
incalzati, vennero in favor de' Franzesi
i famigli di stalla del duca di Crequì,
che diedero una mortal ferita ad un altro
Corso che non era della rissa. Per
questo accidente infuriati i Corsi ch'erano
di guardia alla Trinità, senza che
gli uffiziali potessero ritenerli, toccarono
il tamburo, e coll'armi andarono al palazzo
Farnese, abitato allora dall'ambasciator
di Francia, sparando archibugiate
contro chiunque era creduto franzese. Vi
restò morto un lacchè di un gentiluomo
franzese e il garzone di un libraio. Per
questo rumore affacciatosi il duca di Crequì
ad un balcone, volendo sgridare i
Corsi, n'ebbe per risposta qualche archibugiata,
che il fece ritirare ben tosto:
il che nondimeno vien riputato falso nelle
relazioni di Roma. Lo stesso avvenne ad
alcuni suoi gentiluomini, usciti per frenare
quell'empito, essendo rimasto ferito
anche il capitan delle guardie dell'ambasciatore.
<span class="pagenum" id="Page_1229">[1229]</span>
Dacchè videro i Corsi chiuse
le porte del palazzo, si ritirarono; ma
passò questo inconveniente a maggiori
eccessi; perciocchè, incontratisi essi Corsi
nella carrozza dell'ambasciatrice di Francia
(era di notte), spararono ancora
più archibugiate, con uccidere un paggio,
ed anche un povero facchino accorso a
raccomandargli, come potea, l'anima.
Ferirono anche un gentiluomo nella seconda
carrozza. Fuggì l'ambasciatrice
piena di spavento nel palazzo del cardinal
d'Este. Perchè niuna pronta giustizia
fu fatta dell'insolenza dei Corsi, anzi
si lasciarono fuggire i delinquenti, e don
Mario fece entrare in Roma molte compagnie
di persone armate, con formare
due corpi di guardia in qualche lontananza
dal palazzo Farnese, il duca di Crequì
nel dì 31 d'agosto si ritirò da Roma in Toscana
coi cardinali dipendenti dalla Francia,
e non cessò di accendere sempre più
il già acceso re Cristianissimo con relazioni
alterate contro la corte di Roma,
siccome diremo all'anno seguente.
</p>

<p>
Terminò nel presente la carriera del
suo vivere <i>Alfonso IV d'Este</i> duca di
Modena in età di soli ventotto anni, principe
mansuetissimo e giusto, e però amatissimo
da' popoli suoi. La podagra fu
quella che il tolse dal mondo nel dì 16
di luglio. Restò di lui un solo principe,
cioè <i>Francesco II</i> nato nel dì 6 di marzo
l'anno 1660, e una principessa, cioè Maria
Beatrice, che fu poi regina d'Inghilterra,
amendue sotto la cura e tutela
della <i>duchessa Laura</i> lor madre, donna
virile, in cui grande era il senno, maggiore
la pietà. Maraviglioso poi fu il governo
di questa principessa, e lungamente
ne durò una dolce memoria. Le
imprese fatte in quest'anno dall'armi
venete si ridussero a varie prede fatte di
legni turcheschi. Venne a sapere il loro
capitan generale che a Scio era pervenuta
la carovana navale dei Turchi che
da Costantinopoli passava in Egitto, portando
preziose merci e gran regali destinati
per la Mecca. Spiegò le vele a
<span class="pagenum" id="Page_1230">[1230]</span>
quella volta. Dieci di quelle navi da carico
a questa vista diedero a terra, ed,
essendo fuggiti i soldati e marinari, rimasero
in poter de' Veneziani. Essendosi
ritirati i vascelli di quella carovana nel
porto di Coo, correndo il dì 29 di settembre,
i Veneziani con isforzo di battaglia
cotanto si adoperarono, che riuscì
loro di prenderne tre. L'avidità maggiore
della milizia era contra del più grosso di
que' vascelli, sapendo che veniva in esso
un agà eunuco del serraglio con carico
(secondo l'opinione di molti) di mezzo
milione d'oro. Ma questo miseramente
restò incendiato, e l'agà, nuotando per
salvarsi, rimase prigione. Di ventotto saiche
nemiche dieciotto furono prese, e
dieci consumate dal fuoco. Si diede fine
nel presente anno alle controversie insorte
fra la repubblica veneta e la corte
di Savoia, per cagione del titolo di re di
Cipro e per altre simili differenze. Dall'anno
1630 in qua avevano i Veneziani
tenuto presidio in Mantova, per sicurezza
di quella città contro i tentativi dei
Franzesi e Spagnuoli. Essendo già passato
ogni pericolo, ed avendo fatta istanza
l'<i>imperador Leopoldo</i>, protettor della
casa Gonzaga, che si ritirasse quella
gente, vi acconsentì senza difficoltà il
senato veneto. Perciò il <i>duca Carlo II</i>
spedì tosto a Venezia il marchese Odoardo
Valenti Gonzaga a render le dovute
grazie alla repubblica dell'assistenza fin
qui prestata a' suoi Stati.
</p>

<hr />
</div>

<div class="chapter">
<h2 class="hidden" id="MDCLXIII">MDCLXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXIII</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Alessandro VII</span> papa 9.</td>
  </tr>
  <tr>
    <td><span class="smcap">Leopoldo</span> imperadore 6.</td>
  </tr>
</table>

<p>
Troviamo descritta nelle Storie di
Andrea Valiero senator veneto, del conte
Gualdo Priorato, del Gazzoti e di altri
autori la rottura della corte di Francia
con quella di Roma per l'accidente dei
Corsi. Spezialmente è da vedere sopra
ciò un libro intitolato: <i>Racconto dell'accidente
occorso in Roma</i>, ec., e stampato
alla macchia in Montechiaro. A misura
<span class="pagenum" id="Page_1231">[1231]</span>
delle parzialità, secondo il solito, diversamente
si vide dipinto quel fatto. Puossi
nondimeno accertare che niuna parte
ebbero i Chigi in tale emergente, e molto
meno il povero papa, che solamente la
mattina seguente ne fu informato. Un
mero furioso ammutinamento de' Corsi
ingiuriati, e con ferite maltrattati dai
Franzesi, cagionò tutto il disordine. Ora
aveva già nel precedente anno il <i>re Luigi
XIV</i> fatto seguire al tuono delle sue
minaccie il fulmine, con inviare sotto
guardia di cinquanta moschettieri il nunzio
pontifizio <i>Piccolomini</i> fuori del regno,
fattolo accompagnare sino ai confini della
Savoia, senza permettergli di parlare se
non ai suoi domestici. Si credette <i>papa
Alessandro VII</i> di dare una soddisfazione
ai Franzesi con levare al <i>cardinale Imperiali</i>
il grado di governator di Roma,
giacchè la corte di Francia imputava spezialmente
a lui e a <i>don Mario Chigi</i> la
passata violenza, quasichè fatta d'ordine
o consenso loro, quando manifesto era
che dalla sola bestialità de' Corsi era
avvenuto tutto lo sconcerto. Ma perchè
data fu ad esso cardinale la legazione
della Marca, più onorevole e fruttuosa
del precedente suo posto, il duca di Crequì
prese questo per maggiore affronto,
pretendendo che, invece di essere gastigato
il porporato suddetto, fosse anzi
premiato. Eransi interposti il <i>duca Ferdinando
II</i>, i <i>Veneziani</i> ed altri principi,
per trattare di aggiustamento, quando si
ingropparono nel negoziato le pretensioni
del duca di Modena per le valli di
Comacchio, e del duca di Parma per
Castro contro la camera apostolica, sostenute
dalla Francia, che rendevano sempre
più difficoltosa la concordia. Laonde
non si volle più fermare in Italia il duca
di Crequì, e dalla Toscana passò a Tolone,
lasciando più che mai imbrogliate
le carte. Intanto il re Cristianissimo, per
maggiormente battere la corte di Roma,
fatta nascere sedizione nella città d'Avignone,
mandò per sì procurato pretesto
le sue milizie ad impossessarsene, siccome
<span class="pagenum" id="Page_1232">[1232]</span>
di tutto il contado Venosino, spettante
alla Chiesa romana, sfoderando appresso
delle rancide o, per dir meglio, delle aeree
ragioni sopra quegli Stati. Fece anche
decretare sul fine di luglio dal senato di
Aix, che si riunivano quegli Stati alla
Provenza, come illegittimamente alienati
una volta, quando erano trecento anni
che la Chiesa romana li possedeva. Nè
ciò bastandogli, cominciò a far sfilare in
Provenza alquanti reggimenti di fanteria
e cavalleria, e farli anche dopo non molto
calare in Italia ad alloggiare nei ducati
di Modena e Parma, col pretesto di
difesa d'essi principi, ma con intenzione
di atterrir la corte di Roma e di condurla
ai suoi voleri; giacchè non par
credibile che un re, il quale, al pari dei
suoi gloriosi antenati, si gloriava di essere
il figlio primogenito della Chiesa, covasse
disegno di muovere veramente guerra
ad un pontefice, in cui non cadeva reità
per gli altrui falli, ed offeriva anche convenevoli
soddisfazioni, senza però credersi
obbligato ad accordare le esorbitanti
pretensioni della corte di Francia.
</p>

<p>
Tuttavia le correnti diavolerie suscitarono
degli altri mali umori in Francia,
che fecero poi maggiore strepito negli
anni susseguenti. Imperciocchè in questi
tempi comparvero alla luce alcune tesi
della Sorbona, per le quali si pretendeva
che il papa senza il concilio non fosse
infallibile nei decreti del dogma; ch'egli
fosse sottoposto al concilio universale,
che non si stendesse punto la di lui autorità
sopra il temporale dei principi; nè
potesse egli deporre i re, nè assolvere i
sudditi dal giuramento di fedeltà: il che
fece temere che si pensasse a qualche
scandaloso scisma nella Chiesa di Dio.
In sì scabrose contingenze non mancarono
(nè mancano mai) animosi consiglieri
che persuasero a <i>papa Alessandro
VII</i> di fare il bravo e di sostenere il
decoro e la libertà del suo principato
coll'armi; e però determinò egli di ammassar
ventimila fanti e duemila cavalli,
con ordinar leve di soldati anche negli
<span class="pagenum" id="Page_1233">[1233]</span>
Svizzeri e in Germania: al qual fine approntò
la somma di un milione e mezzo,
prendendone una parte a frutto, che probabilmente
sta tuttavia a carico della camera
apostolica, ed esigendo dal monachismo
d'Italia, ma non dello Stato veneto,
trecento mila scudi, oltre a quei di
altre somme, che per altre cagioni dianzi
erano state sopra i loro fondi imposte.
Quindi si diede a muovere i principi della
cristianità in difesa della Chiesa contro
le violenze che usava, e più minacciava
d'usare il re di Francia. Andarono Brevi,
parlarono i suoi ministri; ma dappertutto
si trovarono orecchie sorde; e fin lo
stesso re di Spagna, preoccupato dalla
Francia, non diede se non amorevoli consigli
di aggiustare il meglio che si poteva
questo imbroglio, non sofferendo gli affari
suoi per la guerra del Portogallo, di
sposare le altrui querele. Nè lasciava infatti
il pontefice di battere di buon cuore
le vie dell'accordo, avendo a questo fine
inviato in Francia monsignor <i>Cesare Rasponi</i>,
uomo assai destro e saggio per
trattar di concordia. Non fu questi ammesso
nel regno, e solamente a Ponte
Buonvicino sui confini della Savoia seguì
l'abboccamento suo col <i>duca di Crequì</i>,
e quivi colla mediazione dei ministri
di Spagna e di Venezia si spianarono i
principali punti dell'accomodamento.
Tutto nondimeno andò in fascio, perchè
insistendo il plenipotenziario franzese,
che precedesse la disincamerazione di
Castro, intorno a che non aveva facoltà
il Rasponi, nè potè ottenerla da Roma,
convenne sciogliere l'assemblea, e lasciasse
gli affari inviluppati come prima.
</p>

<p>
L'aprile dell'anno presente restò funestato
dalla morte di <i>Margherita di Savoia</i>,
la quale, non avendo mai potuto
conseguir la corona di Francia, nè pur
potè lungamente godere del suo matrimonio
con <i>Ranuccio II duca</i> di Parma.
Morì essa di parto. Però non tardò questo
principe ad intavolare un altro accasamento
con la principessa <i>Isabella di
Este</i>, figlia del fu <i>Francesco I duca</i> di Modena,
<span class="pagenum" id="Page_1234">[1234]</span>
a cui, siccome diremo, si diede
compimento nell'anno seguente. Similmente
nel dì 6 di maggio dell'anno presente
<i>Carlo Emmanuele II duca</i> di Savoia
con pompa insigne introdusse nella città
di Torino la nuova sua consorte, cioè
<i>Francesca di Borbone</i> di Valois, figlia del
fu <i>duca d'Orleans Gastone</i>, cioè di un
fratello del <i>re Lodovico XIII</i> e sorella
della gran duchessa di Toscana Margherita
Luigia. Ma le tante allegrezze fatte
da quella corte per queste nozze non uguagliarono
il dispiacere che vi si provò
per la morte di Cristina di Francia, sorella
del suddetto re Lodovico XIII, e
madre del regnante duca di Savoia: principessa
che con incomparabil prudenza,
costanza, pietà ed amor della giustizia
avea per tanti anni governati quegli Stati
in mezzo ad infinite burrasche che servirono
a far maggiormente conoscere la
grandezza del suo animo ed il complesso
delle molte sue virtù. Mancò essa di vita
nel dì 27 di dicembre, lasciando un'immortal
memoria di sè in quella corte
e nelle storie. Niuno avvenimento somministra
la guerra di Candia all'anno
presente, essendo rivolti gli occhi d'ognuno
all'altra guerra che in questi tempi
mosse il sultano de' Turchi all'<i>imperadore
Leopoldo</i>. Se ne stava questo buon
monarca mirando con tutta pace la guerra
da tanto tempo mossa e continuata da
quel tiranno alla repubblica veneta, e parea
che nol toccassero punto i di lui progressi
nell'altra che facea contro la Transilvania,
senza pensare che l'ingrandimento
maggiore della smisurata potenza
turchesca, già padrona di gran parte della
Ungheria, dovea tenere in continuo timore
ed allarme i suoi Stati e quei della
Germania. Però immerso Leopoldo nello
amor della pace, e troppo fidante delle
belle parole della Porta Ottomana, si trovava
mal provveduto di forze; quando
all'improvviso gli mossero guerra i Turchi
con tal terrore, che fin si paventò di
vederli sotto Vienna, città, la quale con
varie fortificazioni e colla spianata dei
<span class="pagenum" id="Page_1235">[1235]</span>
borghi si preparò alla difesa. Presero i
Turchi la forte piazza di Neuheusel, occuparono
Nitria, s'impadronirono di Novegradi
e Levenz, siccome nella Transilvania
conquistarono Claudepoli. Allora
svegliato l'imperadore, con lettere ricorse
a tutti i principi della cristianità, andò in
persona alla dieta di Ratisbona per implorar
soccorsi; e trattò di tirare in lega
il papa e i Veneziani. Ma gl'imbrogli
della corte di Roma colla Francia frastornarono
ogni altro affare. Raunò Cesare
quante forze potè in quella improvvisata,
e buone speranze di aiuti riportò
dai principi dell'imperio.
</p>

<hr />
</div>

<div class="chapter">
<h2 class="hidden" id="MDCLXIV">MDCLXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXIV</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Alessandro VII</span> papa 10.</td>
  </tr>
  <tr>
    <td><span class="smcap">Leopoldo</span> imperadore 7.</td>
  </tr>
</table>

<p>
Credevano gli antichi Romani che
il loro dio Termino non sapesse mai rinculare,
cioè che, fatto l'acquisto di qualche
paese, questo non potesse più uscir
delle loro mani: immaginazione derisa
da sant'Agostino, che fa vedere più d'una
volta obbligata Roma a restituire il tolto.
Io non so se ne' moderni Romani fosse
passata una somigliante fantasia: solamente
so, che avendo il papa incamerato
Castro e Ronciglione, volle più tosto
rompere ogni trattato d'accomodamento
colla Francia, che indursi a disincamerarli,
con far valere le bolle pontifizie
che lo vietavano. Ma nelle umane cose
la necessità dura maestra si fa conoscere
superiore alle leggi. Erano già pervenuti
nel Parmigiano e Modenese sei mila fanti
e quasi due mila cavalli spediti dal re
Cristianissimo; cresceva il tuono delle
minaccie de' Franzesi contro gli Stati
della Chiesa, nè si trovava pur uno che
alzasse un dito in difesa del pontefice.
Conoscevasi da' saggi in Roma che esso
papa avea già consumato gran danaro in
mettere insieme otto mila fanti e due mila
cavalli, e in procurar leve d'altra gente
fuori d'Italia, nè restava nerbo di cassa
e di milizie per sostenere e continuare
<span class="pagenum" id="Page_1236">[1236]</span>
il preso impegno contro di un re potentissimo.
Però in fine si trovò che quella
autorità che avea un papa di fare un
decreto in materia di beni temporali, non
mancava ai suoi successori per annullarlo.
Con tal fondamento, e per l'urgenza
premurosa di guarir la presente
piaga, ancorchè la guarigione dovesse
costar del dolore, <i>papa Alessandro VII</i>
disincamerò Castro, ed aprì di nuovo la
strada a ripigliare il negoziato di concordia
col re <i>Luigi XIV</i>. Unironsi dunque
in Pisa <i>monsignore Rasponi</i>, plenipotenziario
del pontefice, e <i>monsignor
Luigi di Bourlemont</i>, auditore di Rota,
plenipotenziario del re Cristianissimo; e
perciocchè esso re di Francia avea chiaramente
protestato, che se per tutto il dì
15 di febbraio presente non fosse compiuto
l'accordo, egli intendeva di restare
in piena libertà di cercar quelle soddisfazioni
che fossero competenti alla sua
corona, nella guisa che gli fosse sembrata
più valevole e propria: perciò nel dì
12 del suddetto mese furono da que' ministri
sottoscritti i capitoli della concordia
fra sua santità ed esso monarca. Poco
profittò la casa Farnese in tal congiuntura;
perchè fu ben rimessa a lei la
facoltà di riacquistar Castro nel termine di
otto anni, ma con restar vivi i debiti suoi
ascendenti a più d'un milione e secento
mila scudi; e con tutte le apparenze che
il <i>duca Ranuccio II</i> mai non ricupererebbe
quello Stato, siccome in fatti avvenne.
Meno ne profittò la casa d'Este,
perchè con trecento quarantacinque mila
scudi si pretese di quetar le sue sì fondate
pretensioni, ascendenti a più milioni.
La principal cura de' Franzesi fu
di spremere dalla corte di Roma tutte
anche le più esorbitanti soddisfazioni in
ristoro dell'affronto che pretendeano fatto
al decoro della corona. Vollero dunque
che il <i>cardinal Chigi</i> andasse con titolo
di legato a Parigi a scusare l'occorso
accidente. Che altrettanto facesse il cardinale
Imperiali, già cacciato da Genova
per le istanze del re. Che <i>don Mario Chigi </i>
<span class="pagenum" id="Page_1237">[1237]</span>
uscisse di Roma con protesta di non
aver avuta parte in quell'attentato, nè
vi potesse tornare se non dappoichè il
cardinal Chigi avesse portato le discolpe
della sua casa alla corte di Francia. Finalmente
vollero che si dichiarasse la
nazion corsa da lì innanzi incapace di
servire a' papi, e che si alzasse in Roma
una piramide con iscrizione contenente
questo decreto contra de' Corsi. Con sì
fatta disgustosa concordia, contra di cui
fece dipoi il papa una segreta protesta,
ebbero fine i garbugli suddetti. Richiamò
il re Cristianissimo in Francia le sue
fanterie, e lasciò che la cavalleria passasse
dipoi al servigio dell'imperadore.
Ma niun saggio vi fu che non disapprovasse
un sì rigoroso e prepotente procedere
della Francia contra del vicario
di Cristo, e tanto più per accidente avvenuto
senza menoma colpa del medesimo
papa e de' suoi parenti.
</p>

<p>
Venivano intanto da Vienna calde e
frequenti istanze al pontefice per soccorsi,
stante la guerra suscitata dal gran
signore in Ungheria. Trovò il papa un
pronto spediente di aiutar l'imperadore,
e di sgravare nel medesimo tempo sè
stesso da un grave fardello. Cioè gli esibì
gli otto mila fanti e due mila cavalli
già da lui assoldati. Ma perchè voleva
concedere i soli uomini senza spendere
un soldo da lì innanzi, la corte di Vienna
non vi si sapeva accomodare, e massimamente
essendo quella gente collettizia
ed inesperta nel mestiere dell'armi.
Mentre su questo si va disputando, il papa,
che non potea più sopportar quel
peso, impazientatosi, licenziò, nel dì 3
d'aprile, quasi tutta quella gente, e lasciò
malcontenti i ministri di Cesare, che avrebbero
almen presa la cavalleria; e nè
pure procurò almeno di somministrar
quelle milizie ai Veneziani. Diede impulso
questa risoluzione a non poche declamazioni
in Roma stessa contra del pontefice,
che si leggono nelle storie d'allora,
quasi che egli si mostrasse così ritenuto
ne' bisogni urgenti della cristianità, quando
<span class="pagenum" id="Page_1238">[1238]</span>
poi compariva sì prodigo in arricchir
la propria casa, e profondeva danari in
fabbriche non necessarie. Giunsero fino
a dire, essersi egli prevaluto in suo uso
dei duecento mila scudi lasciati dal <i>cardinal
Mazzarino</i> da impiegarsi contra del
Turco, e di parte ancora delle decime
imposte agli ecclesiastici, e destinate alla
guerra stessa: il che nondimeno si sa da
storie migliori essere stato una calunnia.
Lagnavansi ancora ch'egli non trovasse
danaro per aiuto di Cesare, quando si
erano ben approntati ducento mila scudi,
acciocchè con gran fasto e vanità il nipote
cardinale comparisse alla corte di
Parigi. S'impadronirono in quest'anno
l'armi dell'imperadore della città di
Cinque Chiese; e il valoroso Nicolò conte
di Zrin fece altre prodezze. Ma, impreso
l'assedio di Canissa, convenne poi
abbandonarlo. Sei mila Franzesi furono
spediti dal re Cristianissimo in aiuto di
Cesare, che sotto il comando del signor
di Colignì diedero anch'essi de' begli attestati
del loro valore. Parimente Nitria fu
ricuperata e Levenz, sotto la quale ultima
il maresciallo di Souches diede una
rotta ai Turchi. Ma famosa sopra tutto
riuscì e ragguardevole la vittoria riportata
dal generale supremo Montecuccoli
Modenese nel dì 4 d'agosto al fiume
Rab della tanto superiore armata ottomana.
Circa sedici mila Musulmani rimasero
estinti sul campo e nel fiume, se
pur dicono il vero le relazioni d'allora.
Non cessava intanto Cesare di manipolar
la pace co' Turchi, e questa fu conchiusa
nel dì 10 d'agosto, più tosto con
biasimo che lode sua, perchè fatta dopo
i felici avvenimenti delle sue armi, e per
aver lasciata in mano de' nemici la considerabil
fortezza di Neuheusel, e deluse
le speranze de' Veneti, che per quell'impegno
di guerra si figuravano omai facile
il ricuperare in Candia i luoghi perduti.
Non erano per anche asciugate le lagrime
nella corte di Torino per la morte della
impareggiabil <i>madama reale Cristina</i>, che
nuovo motivo di pianto sopravvenne per
<span class="pagenum" id="Page_1239">[1239]</span>
la morte ancora della duchessa <i>Francesca
di Borbon</i>, moglie del regnante <i>duca Carlo
Emmanuele II</i>, principessa di vita esemplarissima,
rapita da questa vita dopo
soli pochi mesi del suo maritaggio. Ad
amendue furono fatti insigni funerali.
Passò dipoi quel real sovrano alle seconde
nozze colla principessa di Nemours
<i>Maria Giovanna Batista</i> della casa di
Savoia. Similmente nel febbraio, festeggiato
da grande splendidezza, si vide in
Modena e poscia in Parma il matrimonio
della principessa <i>Isabella d'Este</i>, figlia del
fu <i>duca Francesco I</i> con <i>Ranuccio II duca</i>
di Parma. Incamminatosi da Roma il
<i>cardinal Flavio Chigi</i> nel dì 5 di maggio
con suntuosissimo corteggio verso la
Francia, fece la sua solenne entrata in
Parigi nel dì 28 di luglio, e nel dì 9 di
ottobre tornò a rendere conto al papa
suo zio, dimorante allora in Castel Gandolfo,
della sua felice legazione. Trasferitosi
anche il <i>cardinal Lorenzo Imperiali</i>
alla corte di Parigi, ne partì poi molto
contento. Compiuti questi uffizii, anche
il <i>duca di Crequì</i> comparve di nuovo col
titolo d'ambasciatore in Roma, accolto
colle maggiori dimostrazioni di stima e
d'affetto, restando solamente in dubbio
se queste venissero dal cuore. Ricevette
in quest'anno il senato veneto due ambasciatori
del <i>czar di Moscovia Alessio</i>,
che andavano girando per conoscere le
forze de' principi dell'Europa, cominciando
oramai quella corte a scuotere
alquanto della sua antica barbarie.
</p>

<hr />
</div>

<div class="chapter">
<h2 class="hidden" id="MDCLXV">MDCLXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXV</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Alessandro VII</span> papa 11.</td>
  </tr>
  <tr>
    <td><span class="smcap">Leopoldo</span> imperadore 8.</td>
  </tr>
</table>

<p>
Fra gli altri motivi che avea avuto
<i>Leopoldo Augusto</i> di affrettar la pace col
sultano dei Turchi, uno dei primarii era
quello di accudire al suo matrimonio già
conchiuso coll'infanta <i>Margherita di Austria</i>,
figlia di <i>Filippo IV</i> re delle Spagne;
perchè non avendo quel monarca se non
un figlio di complessione assai debole, poteano
<span class="pagenum" id="Page_1240">[1240]</span>
tali nozze aprire a lui colle ragioni
dell'infanta, aggiunte ad altre precedenti,
l'adito alla corona di Spagna. Era tuttavia
il re Cattolico in guerra coi Portoghesi,
e il <i>marchese di Caracena</i> suo generale
nel giugno appunto di quest'anno riportò
una mala sconfitta a Villa Viziosa, con
perdita di circa quattro mila soldati. Si
trovò in quel conflitto il <i>principe Alessandro
Farnese</i>, fratello di <i>Ranuccio II duca</i>
di Parma, e general di cavalleria nell'esercito
d'esso re Cattolico, che gran
saggio diede del suo valore. Ma un'altra
guerra peggiore insorse contra di esso <i>re
Filippo IV</i>, cioè una malattia, che nel dì
7 di settembre il portò all'altra vita in
età di sessanta anni: principe poco fortunato
nella quasi continua lotta colla potenza
franzese, e colla ribellione de' sudditi
suoi, sempre nondimeno intrepido a
tutti i colpi della sinistra fortuna. Avea
mente per fare un ottimo governo, e lo
fece assai tristo, perchè volontieri si riposava
sull'abilità dei suoi ministri e dei
favoriti, che, abusandosi dell'autorità, e
attendendo ad arricchir sè stessi, condussero
l'ampia monarchia spagnuola ad una
gran depressione. Per altro la bontà, forse
anche eccessiva, la religione, la giustizia
e la clemenza furono suoi pregi singolari.
Lasciò suo erede e successore
Carlo II suo unico figlio, fanciullo di
quattro anni, sotto la tutela e reggenza
della regina sua madre, cioè dell'<i>arciduchessa
Marianna</i>, figlia di <i>Ferdinando III
imperadore</i>, e sorella del regnante Leopoldo
Augusto; con sostituire a lui, se
mancasse senza successione, lo stesso
Leopoldo Cesare e i suoi discendenti, e
dopo loro il duca di Savoia, con escluderne
le regine di Francia in vigor delle rinunzie
da lor fatte ai regni della corona
cattolica. <i>Carlo II Gonzaga duca</i> di Mauiova
terminò anch'egli in quest'anno a
dì 15 di settembre il corso di sua vita in
età assai immatura, e ne fu attribuita la
cagione all'intemperanza sua, non occulta,
ma pubblica, per li suoi illeciti amori,
che furono anche tramandati alla posterità
<span class="pagenum" id="Page_1241">[1241]</span>
colle stampe in un libro intitolato: <i>Amore
di Carlo Gonzaga duca di Mantova
e della contessa Margherita della Rovere</i>.
A riserva di questa sua passione, che lo
screditò, fu principe amatissimo dai sudditi
suoi: tanta era la sua benignità, sì
dolce il suo governo. Solea dire: Che
amava meglio di essere principe povero,
ed avere popolo ricco, che di avere popolo
povero, ed essere principe ricco. Restò
di lui un figlio in età di tredici anni, non
atto al governo, cioè <i>Ferdinando Carlo</i>,
che gli succedette nel ducato, sotto la reggenza
della duchessa <i>Isabella Chiara</i> sua
madre. Ma era entrata la lussuria in quella
nobil casa. Gli esempii cattivi del padre,
colla giunta degli altri della stessa sua
madre, che non avea portate seco a Mantova
le virtù luminose dell'augusta casa
d'Austria, servirono di una pessima scuola
e di una infelice educazione a questo
giovinetto principe: laonde se ne raccolsero
poi degli amari frutti. Non badò in
quest'anno il gran signor de' Turchi alla
guerra di Candia, e neppure i Veneziani
fecero ivi impresa alcuna di conto: che
tale non è probabilmente da dire l'aver
eglino prese in varie volte due galee, una
grossa nave e tredici altri legni da carico.
Furono liti fra il papa ed essi Veneti a
cagion dei mercatanti dello Stato ecclesiastico,
che, navigando per l'Adriatico, ricusavano
di pagar dazio ad essi Veneti. Seguirono
di qua e di là rappresaglie, ma
in fine toccò ai più deboli, cioè ai pontifizii,
di cedere. Nè il pontefice, nè i Maltesi,
siccome disgustati anche per altri motivi,
mandarono in quest'anno le loro
galee in Levante. Nel dì 14 di maggio con
somma allegrezza della corte di Torino e
de' suoi popoli, nacque al duca <i>Carlo Emmanuele
II</i> un figlio, a cui fu posto il nome
di <i>Vittorio Amedeo</i>, che riuscì poi il più
glorioso principe della real casa di Savoia.
</p>

<p>
<span class="pagenum" id="Page_1242">[1242]</span>
</p>

<hr />
</div>

<div class="chapter">
<h2 class="hidden" id="MDCLXVI">MDCLXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXVI</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Alessandro VII</span> papa 12.</td>
  </tr>
  <tr>
    <td><span class="smcap">Leopoldo</span> imperadore 9.</td>
  </tr>
</table>

<p>
L'universal pace che si godè nel presente
anno in Italia avea sparsa la quiete
e l'allegria dappertutto, quando parve
che fossero per turbarla alcune controversie
insorte fra i duchi di Modena e di
Mantova pel possesso di varie isole nel
Po verso Brescello e Boretto in faccia di
Viadana, dove il corrente d'esso fiume
serve di divisione e confine dei vicendevoli
Stati. Sostenendo le due duchesche
vedove reggenti le pretensioni e ragioni
dei piccioli duchi lor figli, misero mano
all'armi, e si fece gran preparamento di
genti e d'artiglierie all'una e all'altra
riva del fiume. Stavano in espettazione i
curiosi di veder qualche gran fatto di
queste novelle amazzoni, quando <i>don
Luigi Ponze di Leon</i>, governator di Milano,
a cui non piaceva sì fatta tresca,
per sospetto che la duchessa di Modena,
ricorrendo alla Francia sua protettrice,
svegliasse nuove guerre in Lombardia,
spedì a Modena il <i>conte Vitaliano Borromeo</i>,
a Mantova il <i>marchese Lonati</i> che
intavolarono un armistizio, e rimisero
la pendenza al tribunale cesareo. Spedito
poi in Italia per questo affare il <i>conte
Amedeo di Vindisgratz</i>, davanti al quale
seguì poi una lunga discussion delle controversie,
solamente nel dì 6 di aprile
formò, stante la minorità dei duchi, un
aggiustamento provvisionale che passò in
una stabile legge, osservata sino al dì di
oggi da amendue le parti. Dimorava nell'agosto
di questo medesimo anno <i>Isabella
d'Este</i>, duchessa di Parma, in Colorno,
dove partorì un figlio con somma
consolazione di quella corte; ma nel
dì 21 d'esso mese si convertì l'allegrezza
in altrettanta mestizia per la morte di
quel principino con estremo dolore ancora
del <i>principe cardinal d'Este</i> suo zio,
e della duchessa di Modena, che vi si trovarono
presenti. Nel dì 25 d'aprile, giorno
<span class="pagenum" id="Page_1243">[1243]</span>
solenne di Pasqua di Risurrezione, fu
sposata in Madrid dal duca di Medina las
Torres a nome dell'<i>imperadore Leopoldo</i>
l'<i>infanta Margherita</i>, sorella del picciolo
<i>Carlo II re</i> di Spagna. Da lì a qualche
mese accompagnata dal <i>cardinal Girolamo
Colonna</i>, e da un superbo corteggio di
nobiltà, andò ad imbarcarsi nella real
flotta delle galee di Spagna, Napoli, Sicilia,
Sardegna, Gran duca e Malta. Nel
dì 20 di agosto sbarcò al Finale, accolta
ivi dal governator di Milano. Per tutto il
viaggio sino a Milano ricevè tutti i possibili
onori, e finalmente nel dì 25 di settembre
fece il suo pubblico ingresso in
essa città di Milano con incredibil pompa
e concorso d'innumerabil foresteria. Inviossi
dipoi da Milano verso la Germania
nel dì 10 di ottobre, ed entrata nello
Stato veneto, fu ricevuta con insigne
magnificenza dall'ambasciatore e dai ministri
di quella repubblica; dopo di che
continuò il suo viaggio alla volta del Tirolo,
giungendo poscia a Vienna nel dì 5
di dicembre. Si distinse il presente anno
colla inondazione dei fiumi, e spezialmente
negli Stati della repubblica veneta
dove fra gli altri il fiume Oglio devastò
una intera villa colla morte di ducento
cinquanta persone. Perì sulle coste di
Sicilia e Calabria gran copia di navi mercantili,
e in Palermo la inondazione arrivò
sino al secondo piano delle case con
gravissimo danno di quel popolo. Nè si
dee tacere una curiosa cosa di Francia,
avvenuta sul fine di quest'anno, cioè che
quel parlamento proibì l'uso delle parrucche;
e ciò, perchè s'era fatto il conto
che in comperar capelli, spezialmente
fuori del regno, si spendeva ogni anno
più di due milioni di scudi. Se questo
divieto avesse sussistenza, e come stia oggidì
la fortuna delle parrucche, non vi
ha bisogno ch'io lo ricordi. Durò la
guerra di Candia, ma senza fatti meritevoli
che se ne faccia menzione.
</p>

<p>
<span class="pagenum" id="Page_1244">[1244]</span>
</p>

<hr />
</div>

<div class="chapter">
<h2 class="hidden" id="MDCLXVII">MDCLXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXVII</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Clemente IX</span> papa 1.</td>
  </tr>
  <tr>
    <td><span class="smcap">Leopoldo</span> imperadore 10.</td>
  </tr>
</table>

<p>
Fin qui avea condotto il suo pontificato
<i>papa Alessandro VII</i> con somma prudenza
e grande amore della giustizia, e
con far godere un placido governo ai
suoi popoli, avendoli aiutati e difesi nei
tempi di peste e di carestia, ed eletto più
tosto di comperar caro la pace col re di
Francia, dopo essere incorso nella di lui
nemicizia senza alcuna sua colpa, che di
lasciar esposti a guai e molestie i sudditi
suoi. Di suntuose fabbriche ancora aveva
ornata Roma, e spezialmente dell'insigne
portico e colonnato della piazza di San
Pietro; avea arricchita la biblioteca vaticana
coi manoscritti dei già duchi di
Urbino, e provveduto il porto di Civitavecchia
di un bell'arsenale. Meditò anche
seriamente di formare in Roma un insigne
collegio di uomini dottissimi in ogni
sorta di erudizione ecclesiastica, tirando
colà da tutte le provincie del mondo cattolico
i più chiari ingegni, per valersi del
loro consiglio nelle materie spettanti alla
religione, ed opporre le lor penne a
quelle dei protestanti, conoscendo che la
scolastica, di cui unicamente si pregiano
i più de' teologi, non è bastevole nelle
battaglie con essi. Intenzione sua era di
alimentar e provvedere di largo stipendio
sì fatti insigni letterati, con applicare
al mantenimento d'esso collegio le rendite
di que' monisteri e conventi, nei
quali si è perduta l'antica regolar disciplina,
e servono oggidì non di ornamento,
ma di peso alla repubblica. Finalmente,
a misura del merito, del sapere e
dei buoni costumi, intendeva di promuovere
uomini tali ai magistrati ed anche
ai primarii della Chiesa romana. Più bella,
più utile, più gloriosa istituzione di
questa non potea cadere in mente ad un
romano pontefice; e l'avrebbe egli eseguita
se le applicazioni sue non fossero
state turbate dalla tempesta contra di
<span class="pagenum" id="Page_1245">[1245]</span>
lui commossa dal re Cristianissimo e da
altre disavventure. Tornò, è vero, la
serenità, ma in tempo che la sua sanità
cominciò a combattere con acerbi e
lunghi mali che in fine il trassero al sepolcro,
lasciando la cura e gloria di sì
memorabil impresa a chi dei suoi successori
porterà sul trono di san Pietro
un animo grande, e una piena conoscenza
di ciò che è veramente di decoro
e vantaggio alla Chiesa di Dio. Mancò
di vita questo pontefice con esemplar
divozione nel dì 22 di maggio, lasciando
ben arricchiti i suoi parenti, e poco
desiderio di sè nel popolo romano, il
quale caricò in tal congiuntura di villanie
<i>don Mario</i> e i <i>nipoti Chigi</i>, perchè
sotto il loro governo s'erano aggiunte
alle vecchie undici nuove gabelle. Corse
voce ch'egli lasciasse in mano del celebre
<i>padre Sforza Pallavicino</i> gesuita, da
lui promosso alla sacra porpora, una
scrittura di sua mano, da consegnarsi al
suo successore, in cui esortava i successori
a non permettere mai la restituzione
di Castro e Ronciglione al duca di Parma,
tuttochè promessa nella concordia
Pisana al re di Francia. Del che poi si
videro gli effetti, perchè, depositati in
Roma gli ottocento quindici mila scudi
dal <i>duca Ranuccio II</i>, non si trovò chi li
volesse ricevere; e però gli convenne
fare una protesta in preservazione delle
sue ragioni e dell'accordato colla Francia,
la quale niun pensiero si mise dipoi
per fargli mantener la parola.
</p>

<p>
Dappoichè furono chiusi in conclave
i porporati elettori nel dì 2 di giugno,
vennero nel dì 20 d'esso mese ad unirsi
i lor voti nella persona del <i>cardinale
Giulio Rospigliosi</i> da Pistoia, di età di
anni sessantotto, il qual prese il nome
di <i>Clemente IX</i>, e diede principio al suo
governo con un'azione che sommamente
rallegrò il popolo romano. Cioè levò un
dazio da lungo tempo imposto sopra
il grano, e sembrato sempre insoffribile
alla bassa gente, avendolo con danaro riscattato
da chi ne godea le rendite, per
<span class="pagenum" id="Page_1246">[1246]</span>
aver somministrate grosse somme d'oro
alla camera pontifizia, o per veri bisogni
o per capricci dei precedenti nipoti dei
pontefici. Accompagnò l'ottimo pontefice
questo pubblico benefizio con un atto di
eroica moderazione, perchè nell'editto
non volle che comparisse il suo nome,
ma bensì quello del predecessore <i>Alessandro
VII</i>, per aver egli principalmente
raunato il danaro occorrente ad oggetto
di estinguere quel dazio. Un vero zelo
nudriva questo papa per sostenere la cristianità
contro gli sforzi della potenza ottomana;
nè perdè egli tempo a sollecitar
tutte le potenze cattoliche in soccorso dei
Veneziani, troppo infievoliti per la sì lunga
e dispendiosa guerra di Candia. Ma per
mala ventura in questo medesimo anno
più che mai si venne a scorgere che lo
spirito conquistatorio avea da essere in
avvenire il primo mobile della mente di
<i>Luigi XIV re</i> di Francia. Mosse egli delle
pretensioni sopra il Brabante ed altri paesi
della corona di Spagna, e nello stesso tempo
con ismisurate forze si diede ad impadronirsene.
Uscirono dall'una e dall'altra
parte manifesti e ragioni, esibendo invano
l'indebolita corte di Spagna nella minorità
del re di rimettere in arbitri quella
pendenza, e indarno allegando le rinunzie
fatte dalle ultime due regine di Francia,
e confermate dal medesimo re Luigi e
dalla regina sua madre. Papa Clemente
IX spedì tosto ad esso re Cristianissimo
<i>Jacopo Rospigliosi</i>, figlio di Camillo suo
fratello, ed internunzio allora in Brusselles,
per placarlo e per fermarlo. Trovò
questi un benigno accoglimento, nè gli
mancarono sparate di belle parole, ma
senza poter punto interrompere il favorevol
progresso dell'armi franzesi.
</p>

<p>
Intanto i Veneziani, dopo aver ricevuto
sussidii di denaro o di gente o di navi
dal pontefice, dalla Spagna, dai duchi di
Savoia e di Toscana, da Malta e dal <i>cardinal
Francesco Barberino</i>: spedirono in
Levante <i>Francesco Morosino</i>, eletto capitan
generale, con tre mila soldati e molti
attrezzi da guerra. Straordinario armamento
<span class="pagenum" id="Page_1247">[1247]</span>
avea fatto il primo visire, per passare
all'assedio della città di Candia; e
colà in fatti comparve costui con potente
esercito nel dì 22 di maggio, e dopo aver
fatto distruggere Candia Nuova, affinchè
i suoi soldati deponessero la speranza di
ricovrarsi colà, distribuì intorno alla città
i quartieri, cominciò gli approcci, e con
varie batterie di cannoni si diede furiosamente
a bersagliare la terra. Per una
gagliarda difesa non aveano i Veneziani
tralasciata diligenza veruna; numeroso
era il presidio e ben animato a dare il
sangue per sostener l'onore della fede
cristiana; e le donne stesse non la cedevano
in coraggio e fatica ai più valorosi
combattenti. Perchè poco si avanzavano
i Turchi ne' lavori, per lo più sturbati
dai cristiani, si applicarono con immensa
quantità di guastatori a far mine e fornelli,
e farli giocare, con isboccar anche
nella fossa da tre parti. Memorabil fu la
copia degli estinti in tanti assalti, contandosi
che dalla parte de' Veneziani vi perissero
da sei mila soldati, compresi ottocento
uffiziali; e da quella de' Turchi
incredibile quantità di gente vi lasciò la
vita. Intanto fu sostenuto da essi vigorosamente
quell'assedio fino al dicembre, in
quanto che di mano in mano veniva sempre
di nuove genti rinfrescato l'esercito
loro. Lo stesso gran signore s'era portato
in Morea per dar più calore all'impresa.
Nel mercoledì santo, a dì 6 d'aprile dell'anno
presente, un fierissimo tremuoto
recò immensi danni alle città della Dalmazia
e dell'Albania. Andò quasi tutta
per terra la città di Ragusi, non essendosi
salvati che quattrocento abitanti e
sessanta monache. Tre giorni prima s'era
ritirato il mare per tre miglia da quel
porto. Budua restò totalmente distrutta;
Castelnuovo e Dulcigno in gran parte atterrati;
e la città di Cataro talmente fu
inghiottita dalle acque del mare, che le
navi passeggiavano liberamente sopra di
essa. Sebenico e Traù furono anch'esse
danneggiate assaissimo. Nella stessa Venezia
si sentì la scossa di quel tremuoto,
<span class="pagenum" id="Page_1248">[1248]</span>
e in molti luoghi d'Italia, ma con far solamente
paura.
</p>

<hr />
</div>

<div class="chapter">
<h2 class="hidden" id="MDCLXVIII">MDCLXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXVIII</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Clemente IX</span> papa 2.</td>
  </tr>
  <tr>
    <td><span class="smcap">Leopoldo</span> imperadore 11.</td>
  </tr>
</table>

<p>
Oltre all'avere il <i>re Luigi XIV</i> nel
precedente anno ridotte alla sua ubbidienza
varie città e piazze della Fiandra, giacchè
un bel giuoco a lui faceva la minorità
del re di Spagna <i>Carlo II</i>, e la poca
provvidenza dei suoi ministri: nel presente,
mentre mostrava di dar orecchio
ai trattati di pace, avendo anche accettato
per mediatore <i>papa Clemente IX</i>, all'improvviso,
durante anche il verno,
cioè nel dì 2 di febbraio, s'inviò alla volta
della Franca Contea. Non si aspettavano
gli Spagnuoli insulto alcuno in quella
parte, perchè non pretesa ne' manifesti
del re di Francia. In diecisette giorni Besanzone,
Dola e tutte le altre piazze forti
di quella provincia vennero in potere del
re. Aprirono allora gli occhi i potentati
vicini; e conoscendo che se non si metteva
argini a sì gran torrente d'armi, e
ad un re di sì buon appetito, che non direbbe
mai basta, ognuno se ne avrebbe a
pentire: Leopoldo Augusto, i principi dell'imperio,
gl'Inglesi, Olandesi e Svezzesi,
o trattarono o conchiusero leghe. La corte
allora di Francia, a cui non compliva
di tirarsi addosso l'invidia e nemicizia di
tante potenze, accortamente, prima che
seguissero maggiori impegni, volle farsi
onore col buon pontefice Clemente (il
qual certo avea accordato molte riguardevoli
grazie alla Francia) mostrando
che in riguardo suo condiscendeva di
buon cuore alla pace. Questa infatti fu
conchiusa in Acquisgrana nel dì 2 di
maggio, restando in potere del re Cristianissimo
il meglio delle piazze conquistate
in Fiandra. Fu restituita agli Spagnuoli la
Franca Contea tal quale era; ma non quale
era stata. Perciocchè, prevedendo il re
Luigi che dovea restituirla, smantellò tutte
le mura e fortificazioni delle fortezze,
<span class="pagenum" id="Page_1249">[1249]</span>
ne asportò le artiglierie, le munizioni
ed armi, e fin le campane. Secondo il
calcolo degli Spagnuoli, ascese questo
danno ad otto milioni di lire di Francia,
e altri ne dovettero poi essi impiegare in
rimettere bronzi, armi, magazzini e fortificazioni,
per tornar poscia in breve a
tributar tutto ad un re confinante, troppo
ambizioso e manesco. Riuscì in questo
anno all'ottimo papa Clemente di ottenere
dal re Cristianissimo che si abbattesse
in Roma la piramide ivi alzata
per colpa di pochi in obbrobrio di tutta
la nazione corsa, con far anche il papa
levar via una croce posta davanti la chiesa
di Sant'Antonio con iscrizione poco
favorevole alla memoria del re di Francia
<i>Arrigo IV</i>. Calde ancora erano le istanze
dello zelante papa allo stesso monarca
per soccorsi in aiuto di Candia, a cui minacciavano
l'ultimo eccidio l'armi turchesche.
Contribuì il re danaro, affinchè
i Veneziani assoldassero gente in Francia,
e somministrò navi per condurla nell'Arcipelago.
Concorsero volontarii a
questa impresa molti della primaria nobiltà
franzese, e cento cinquanta uffiziali
riformati. Il <i>duca della</i> Fogliada unì ducento
gentiluomini, il <i>conte d'Arcourt</i> della
casa di Lorena, ottocento buoni soldati,
e circa due altri mila si misero sotto le
lor bandiere, e andarono ad imbarcarsi
col conte di San Polo.
</p>

<p>
Fin qui il <i>marchese Francesco Villa</i>
Ferrarese, generale del duca di Savoia,
avea con sommo valore, con titolo di generale
de' Veneziani, militato in Candia,
e per molte sue segnalate azioni s'era
acquistato gran gloria. Ossia che il duca
per suoi proprii bisogni o disegni il richiamasse
a Torino, o ch'egli per gare
accadute coi generali veneti si trovasse
mal soddisfatto, se ne tornò in Italia. In
luogo suo fecero i Veneziani venir di
Francia il <i>Mombrun marchese di Santo
Andrea</i>, di setta ugonotto, capitano di
grande sperienza nell'armi, benchè in
età di ottant'anni. I principi d'Italia, chi
più, chi meno, contribuirono soccorsi
<span class="pagenum" id="Page_1250">[1250]</span>
alla repubblica veneta in sì urgente bisogno;
ma specialmente si sbracciò per
sovvenirli il pontefice, che, oltre all'avere,
per mezzo delle sue lettere e de' suoi ministri,
commosse tutte le corti cattoliche
all'aiuto di Candia, prese al suo soldo tre
mila fanti agguerriti tedeschi, a lui mandati
dall'imperadore sino alla Pontieba,
e ordinò alle sue galee che colle maltesi
passassero in Levante. Venuta la primavera,
tornò con più gagliardia il visire a
promuovere le offese contro Candia. Risoluta
era la Porta Ottomana di voler
quella città ad ogni costo. La grandezza
del suo imperio e la vicinanza degli Stati
nulla di gente e di altre provvisioni lasciava
mancare al suo campo. Contavansi
fra loro schiere intere di rinegati
cristiani; e i mercatanti inglesi ed olandesi
vendevano loro quanti cannoni, bombe
ed altri militari attrezzi e munizioni
occorrevano. Laddove la repubblica veneta,
consumata oramai dalle immense
somme, e in tanta lontananza, troppo
inegualmente potea soddisfare al bisogno.
Si sa che i Turchi non risparmiano
le vite degli uomini, allorchè preme
al loro sovrano l'acquisto di qualche
piazza. Però un infernal carosello si fece
per tutto quest'anno ancora intorno a
Candia. Incredibili furono gli sforzi di
que' Barbari, non minore la bravura dei
difensori. Da gran tempo un simile ostinato
e sanguinoso assedio non s'era veduto.
Insolita cosa parve in que' mari
una battaglia di mare eseguita dal capitan
generale <i>Francesco Morosino</i> in tempo
di notte, vegnente il dì 9 di marzo, contro
i legni turcheschi Conquistò egli cinque
galee colla capitana di Durach Bey,
corsaro famoso, che ivi perdè la vita; i
prigioni ascesero a quattrocento dieci;
gli schiavi cristiani liberati a mille e cento.
Nel campo degl'infedeli s'era già
introdotta la peste, e almeno ducento
persone ogni dì perivano; pure, sopravvenendo
sempre continui rinforzi, non
iscemava punto la lor potenza; le batterie
de' cannoni, de' mortari e bombe continuamente
<span class="pagenum" id="Page_1251">[1251]</span>
risonavano, e le mine e i
fornelli sovente scoppiavano con larghe
breccie ne' baloardi, che venivano tosto
riparate dall'inesplicabil coraggio degli
assediati, che non cessavano di far sortite,
inchiodar cannoni e spianar trincee.
</p>

<p>
Di niuno aiuto servirono in questo
anno le galee ausiliarie del papa, di Malta
e di Napoli; perchè troppo tardi giunte,
e piene di puntigli, ben presto se ne tornarono
ai loro porti. Ma sul principio di
novembre sbarcarono in Candia i venturieri
franzesi, e inoltre il cavalier della
Torre con settantatrè altri cavalieri di
Malta e quattrocento soldati scelti spediti
dal <i>gran mastro</i>. Memorabile riuscì fra
l'altre azioni una sortita fatta nel dì 16
di dicembre da trecento animosi gentiluomini
franzesi, con molti altri venturieri
savoiardi ed italiani, che andarono
a testa bassa ad assalire i Musulmani nei
loro ridotti. Grande strage ne fecero, ma di
essi non ne tornò indietro se non la metà.
Dopo di che i Franzesi scemati forte di
numero, e rimbarcati, sul principio del
seguente gennaio spiegarono le vele verso
Provenza. Così terminò la diabolica
campagna dell'anno presente in quelle
parti, con essersi calcolato che dalla parte
de' cristiani venissero meno quasi
dieci mila e quattrocento persone, oltre
ad alcune centinaia d'uffiziali anche principali;
e da quella de' Turchi circa trentasette
mila, fra' quali alcuni bassà, bey
e beglierbey. Per la morte della duchessa
<i>Isabella d'Este</i> rimasto vedovo <i>Ranuccio
II</i> duca di Parma, in quest'anno con
dispensa pontifizia passò alle terze nozze
colla principessa <i>Maria d'Este</i>, sorella
della defunta duchessa, e figlia anch'essa
del già <i>Francesco I duca</i> di Modena. Con
suntuose feste venne celebrato questo
maritaggio in Modena nel dì 16 di marzo,
e da esso provennero poi due principi,
cioè <i>Francesco</i> ed <i>Antonio</i>, che furono
poi l'un dietro l'altro duchi di
Parma. Fece in quest'anno <i>papa Clemente
IX</i> conoscere sempre più la grandezza
dell'animo suo, perchè nello stesso
<span class="pagenum" id="Page_1252">[1252]</span>
di 5 d'agosto, avendogli la morte
rapito <i>Tommaso Rospigliosi</i> suo nipote,
giovane di grande espettazione, mentre
si faceva il suo funerale, egli pacatamente
intervenne al sacro concistoro, e vi
creò due cardinali. A questo giovinetto
eresse dipoi il senato romano una statua
nel Campidoglio: tanto era il pubblico
amore verso il pontefice zio. Finì i suoi
giorni in Milano <i>don Luigi Ponze di Leon</i>
governatore di quello Stato nel dì 29 di
marzo, e <i>pro interim</i> fu appoggiato quel
governo al <i>marchese de Los Balbases Paolo
Spinola</i>, finchè venne, a dì 8 di settembre,
ad assumere il comando il <i>marchese
di Mortara</i>, il quale dopo tre mesi parimente
compiè la carriera del suo vivere.
</p>

<hr />
</div>

<div class="chapter">
<h2 class="hidden" id="MDCLXIX">MDCLXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXIX</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Clemente IX</span> papa 3.</td>
  </tr>
  <tr>
    <td><span class="smcap">Leopoldo</span> imperadore 12.</td>
  </tr>
</table>

<p>
Ebbe la cristianità nell'anno presente
di che affliggersi, perchè dopo tanti
dispendii d'oro e di vite, e dopo tante
fatiche, fu costretta l'infelice città di Candia
di piegar il collo sotto il giogo turchesco.
Avea raddoppiati i suoi uffizii il
buon <i>papa Clemente IX</i> alle corti dei
principi cattolici, per ottener soccorso
in sì urgente occasione alla repubblica
veneta. Accudì il generoso animo di
<i>Luigi XIV re</i> Cristianissimo in questo
anno ancora a sostener l'onore del nome
cristiano contro degl'infedeli, ed allestì
un corpo di otto mila combattenti e
una poderosa flotta, dandone la condotta
al <i>duca di Beaufort</i> grande ammiraglio
e al <i>duca di Novaglies</i>. Ed affinchè alle
violenze, che contra il diritto delle genti
suol praticare la Porta, non rimanesse
esposto il suo ambasciatore in Costantinopoli,
spedì tre vascelli a levarlo di là;
benchè poi si lasciasse quel ministro avviluppar
dalle lusinghe de' Turchi, e si
fermasse: il che attribuirono altri a maneggio
suo, per non perdere quel lucroso
impiego. Varii principi di Germania, mossi
a pietà della veneta repubblica, oppressa
<span class="pagenum" id="Page_1253">[1253]</span>
da que' cani, varii soccorsi di
gente e di danaro le spedirono. Non fecero
di meno i principi d'Italia, e fra gli
altri <i>Laura duchessa</i> reggente di Modena
inviò in loro aiuto un reggimento di
mille fanti, comandato da' suoi uffiziali,
e in oltre, un regalo di cinquanta mila
libbre di polvere da fuoco. Gente, danaro
e galee preparò esso pontefice, e dichiarato
<i>Alessandro Pico duca</i> della Mirandola
mastro di campo generale delle sue
armi in Candia, quanto mai potè operò
per sottrarre quella città dall'imminente
rischio di cadere nelle unghie turchesche.
Fu creduto che i Veneziani, siccome
quelli che tenevano sempre un ministro
senza carattere presso il primo visire
Acmet per trattare di pace, avrebbono
potuto ottenerla con buone condizioni,
cedendo la città di Candia, e ritenendo la
metà dell'isola; ma dall'aspetto di tanti
soccorsi isperanziti non seppero essi indursi
a conchiuderla. Per tutto il verno
e per la primavera continuarono i Turchi
con incessante furore a sempre più
avanzare i loro lavori sotto Candia, contrastando
però loro i valorosi cristiani
ogni palmo di terreno con vicendevole
spargimento di sangue. Tante e tali furono
le memorabili azioni di guerra, e
sopra tutto di questo arrabbiato assedio,
che han servito d'argomento a più libri
di storie.
</p>

<p>
Nel dì 16 di giugno pervenne a Candia
la flotta franzese composta di tredici
galee, quattordici vascelli, quattro navi
incendiarie e cinquanta legni minori. Trovarono
i Franzesi in un miserabile stato
quella città, prese dai Turchi tutte le fortificazioni
esteriori, formate breccie, e il
tutto in manifesto pericolo di peggio. Per
la discordia facilmente vanno a monte le
più belle imprese. I bellicosi comandanti
ed uffiziali franzesi (ancorchè fossero di
contrario sentimento i generali veneti
<i>Morosino Mombrun</i>, o sia il signore di
Santo Andrea) non vollero perdere tempo
a fare una vigorosa sortita. Eseguirono
essi questo disegno, uscendo dalla piazza
<span class="pagenum" id="Page_1254">[1254]</span>
nella notte precedente al dì 25 del
suddetto mese di giugno, e, al primo spuntar
dell'alba, con incredibile ardore si
spinsero contra le nimiche trincee, superandone
l'una e poi l'altra. Tal terrore
entrò ne' Musulmani, che, rovesciati di
qua e di là, non tennero il piè fermo; e
già arrivato il grosso dei Franzesi alle
batterie nemiche, apparenza v'era d'una
illustre vittoria; quando, accesosi improvvisamente
il fuoco in due barili di polve,
levò di vita trenta d'essi. Bastò questo
perchè tutti gli altri, credendo minati
quei siti, presi da panico terrore, dissero:
<i>Volta</i>; e per quanto si sforzassero gli
uffiziali per ritenerli, tutto fu indarno. Allora
i Turchi, ripigliato coraggio, scagliatisi
loro addosso, gl'inseguirono sino alle
porte della città. Che mille cinquecento
Turchi perissero in quel conflitto, fu scritto
da chi non avrebbe saputo come provarlo.
Certo è bensì che lasciarono ivi
la vita lo stesso ammiraglio <i>duca di Beaufort</i>,
sessanta bravi gentiluomini franzesi,
cinquantaquattro uffiziali riformati ed alcune
centinaia di soldati. Pertanto restò
si malcontento di questa impresa il <i>duca
di Novaglies</i>, che per quante preghiere
adoperassero il capitan generale <i>Francesco
Morosino</i> ed altri, non si potè ottenere
ch'egli mutasse la risoluzion presa di
rimbarcare il resto di sua gente, e di far
vela verso Francia nel dì 20 d'agosto.
Con esso lui fuggì anche non poca gente
del veneto presidio in gravo discapito della
piazza. Trovò il Novaglies in viaggio
il <i>signor di Bellafonte</i>, che di Francia conducea
altri mille e cinquecento fanti, nè
questo giovò per fermare i suoi passi.
Fu poi disapprovata in Francia la sua ritirata,
e speditogli ordine di non capitare
alla corte. Le ciarle, che corsero allora,
portavano ch'egli si lamentasse non poco
del general Morosino, per aver questi ricusato
di secondare la felice sortita dei
Franzesi, credendosi, che se avesse anche
egli loro dato braccio, in quel solo
giorno sarebbe restata Candia libera dall'assedio
turchesco. Immaginò la gente
<span class="pagenum" id="Page_1255">[1255]</span>
che il Morosino se ne astenesse o perchè
avea trattato segreto di pace co' Turchi,
o per gelosia che, succedendo la vittoria,
se ne attribuisse la gloria ai soli Franzesi:
pensiero che non potea cadere in personaggio
sì savio ed amante della patria.
Probabilmente se ne andò il Novaglies,
perchè riconobbe l'impossibilità di tenere
in piedi un edifizio sì vicino alla rovina.
</p>

<p>
Erano già pervenute, nel dì 3 di luglio,
a Candia le galee ausiliarie del papa
e di altri principi in numero di ventisette,
sotto il comando del balì <i>Vincenzo
Rospigliosi</i>, nipote dello stesso pontefice.
Colà giunse ancora nel dì 22 di giugno il
<i>duca della Mirandola</i> colle milizie di terra
dei pontefice e del duca di Modena, le
quali ultime erano ridotte a soli settecento
uomini per li disagi del lungo viaggio.
Ma infieriti sempre più i Musulmani, moltiplicarono
le offese e gli assalti; di modo
che si poteva oramai paventare che colla
forza sboccasse il turbine loro nella misera
città. Fu perciò stabilito di cercar
la pace per salvare nel naufragio quel
che si potesse. Veggendo il Rospigliosi disperato
il caso, nel dì 29 d'agosto giudicò
meglio d'imbarcar la sua gente, e
poi fece vela verso il Mediterraneo. Dopo
di che nel seguente giorno, esposta bandiera
bianca, si cominciò a trattar della
resa e della pace coi deputati del primo
visire. Nel dì 6 di settembre restò conchiuso
l'accordo, per cui fu ceduta ai
Turchi la città di Candia, divenuta un cimiterio
di tanti mortali, e un orrido spettacolo
di desolazione; e restarono in poter
de' Veneziani nell'isola di Candia le
sole fortezze di Suda, Carabuso e Spinalunga
co' lor territorii, e Clissa con altre
terre acquistate in Dalmazia ed Albania;
e che fosse lecito ai Veneziani il portar
via le milizie e i cittadini che non volessero
restare in Candia, con tutti i lor bagagli,
viveri ed armi. Conto si fece che
nel solo presente anno il numero de' morti
e de' divenuti invalidi dalla parte dei
Veneziani ascendesse a quasi undici mila
persone. Perirono poi per burrasca di
<span class="pagenum" id="Page_1256">[1256]</span>
mare molti di quei legni che menavano
via il presidio e gli abitanti di quella infelice
città. E tale esito ebbe il memorando
assedio di Candia, con grave danno
sì della repubblica veneta, ma con immortal
gloria altresì della medesima, per
aver sì lungamente disputato alla smisurata
potenza de' Turchi l'acquisto di
quella piazza. Portatone il doloroso avviso
a Venezia, persona assennata, che si
trovò allora in quella metropoli, mi assicurò
che le parve di veder il dì del finale
giudizio: tanti erano i gemiti, le lagrime
e gli urli dell'uno e dell'altro sesso. Andava
il popolo fanatico per le contrade
deplorando la grande sciagura, vomitando
spropositi contro la provvidenza, maledizioni
contra de' Turchi, e villanie senza
fine contra del <i>general Morosino</i>, chiamandolo
ad alte voci traditore, e spezialmente
imputando a lui la perdita della
città, per non aver voluto sostener il felice
ardire della sortita franzese. Guai se
questo generale fosse allora capitato a
Venezia; non sarebbe stata in sicuro la
sua vita: cotanto era infuriato quel popolo.
Al dolore s'aggiugneva la paura,
che i Turchi, soliti a non mantener la fede,
vedendo esausta e abbandonata la repubblica,
non si prevalessero di sì buon vento
per maggiormente soperchiarla. Volle
Dio che a questa pace si acquetasse il
loro orgoglio.
</p>

<p>
Pervenuta anche a Roma l'infausta
nuova, riempiè d'affanni e lamenti tutta
quella corte e città, ma sopra gli altri se
ne afflisse papa <i>Clemente IX</i>, che con
tanta premura s'era fin qui adoperato
per esentar Candia dall'ultimo eccidio.
Credenza comune fu che questo inaspettato
colpo influisse non poco a privare il
mondo cristiano d'un sì degno pontefice.
Imperciocchè da lì a tre giorni egli cadde
infermo, e dopo alquanti altri di combattimento
col male, finalmente nel dì 9
di decembre passò a miglior vita, lasciando
in benedizione la sua memoria, perchè
principe pieno di vero zelo per la
difesa del cristianesimo, principe dotato
<span class="pagenum" id="Page_1257">[1257]</span>
d'una soda umiltà e di una rara moderazione,
e provveduto delle più belle massime
del politico governo, di modo che,
se Dio non l'avesse chiamato sì presto a
godere il premio delle sue virtù, gran
bene ne potea sperare lo Stato ecclesiastico.
Pensava egli continuamente alle
maniere di sollevar i suoi popoli dalle tante
gabelle imposte da' suoi predecessori: al
qual fine istituì una congregazione. Cura
ebbe eziandio, perchè si rimettesse il lanifizio
in Roma e il commercio per li
suoi Stati. Non si applicò già egli ad arricchire
i proprii nipoti, avendo lasciata
la sua casa con facoltà poco superiori
allo stato in cui era prima del suo pontificato.
Affinchè la giustizia procedesse
con ordine, e si tenessero in freno i ministri
e parenti, due dì d'ogni settimana
con somma pazienza dava udienza a
chiunque del popolo la voleva; e perchè
un giorno, dopo avere speso più ore in
sì tedioso mestiere, ritirandosi alle sue
stanze, udì che un povero uomo si lamentava
per non essere stato ascoltato,
tornò indietro, e amorevolmente udito il
suo ricorso, rimandollo via tutto contento.
Parimente volle che nel muro
delle camere dove si tengono le congregazioni,
fosse fatta una fenestrella, da cui
senza essere veduto potesse il pontefice
ascoltare quanto ivi si trattava. Sprezzator
della gloria umana ornò di belle
statue ponte Sant'Angelo, e nè pure una
menoma memoria vi fece mettere del suo
nome. L'iscrizione ch'egli ordinò, da
porsi in rozzo marmo al suo sepolcro,
altro non conteneva che il solo suo nome
e la dignità. Sigillò in fine queste sue
virtù colla maggiore delle altre, cioè colla
carità, con visitar sovente negli spedali,
accompagnato da pochi suoi famigliari, e
ministrando loro conforti e cibi. Solito
anche fu a pascere ogni dì in palazzo dodici
poveri pellegrini. Tale era questo
buon pontefice, che Dio mostrò per poco
tempo alla sua Chiesa, e poi sel ritolse
con incredibil dispiacere di Roma tutta,
che in lui perdeva un amatissimo padre,
<span class="pagenum" id="Page_1258">[1258]</span>
dopo aver ammirata la saviezza del suo
governo, la modestia de' suoi nipoti, e
certe virtù che non erano punto in uso
nei tempi addietro. Andò poi molto in
lungo la creazione del suo successore,
siccome vedremo all'anno seguente. Fu
in questi tempi che <i>Ferdinando II gran
duca</i> di Toscana inviò il <i>principe Cosimo</i>
suo primogenito a viaggiare per varie
corti d'Europa. Arrivò egli sul principio
d'agosto a Parigi, dove, siccome marito
d'una principessa di Francia, cugina del
re medesimo, ricevette distinti onori da
quel gran monarca, e dopo essersi fermato
quivi per un mese, passò poi in altre
contrade.
</p>

<hr />
</div>

<div class="chapter">
<h2 class="hidden" id="MDCLXX">MDCLXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXX</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Clemente X</span> papa 1.</td>
  </tr>
  <tr>
    <td><span class="smcap">Leopoldo</span> imperadore 13.</td>
  </tr>
</table>

<p>
Tanti raggiri, discrepanze e battaglie
più dell'usato accaddero nel conclave, in
cui s'erano, dopo la morte di papa <i>Clemente
IX</i>, chiusi i sacri elettori, che durò
la loro o volontaria o forzata prigionia
quattro mesi e quattro giorni. Finalmente
con lode del sacro collegio andarono a
cadere, nel dì 29 d'aprile dell'anno presente,
i lor voti nella persona di <i>Emilio
Altieri</i> Romano, a cui il pontefice suddetto
pochi dì prima di morire avea conferita
la sacra porpora, mirando in lui con una
quasi prescienza chi dovea essere suo
successore nella cattedra di San Pietro.
Tale in fatti era l'integrità de' suoi costumi,
l'affabilità, la perizia delle cose
del mondo, e la generosità dell'animo,
che il popolo romano preventivamente
lo andava acclamando papa, nè v'era
chi nol confessasse ben degno di sì alta
dignità. La sola età potea fargli contrasto,
perchè vicino agli ottanta anni; la robustezza
nondimeno della sua complessione
tuttochè non disgiunta da qualche flussione
che gl'indeboliva le gambe, faceva
assai sperare che reggerebbe buon tratto
di tempo al peso del pontificato. Dopo
essersi dunque lungamente dibattuti i
<span class="pagenum" id="Page_1259">[1259]</span>
cervelli politici de' capi delle fazioni,
massimamente de' Franzesi e Spagnuoli,
affettanti ciascuno di promuovere uno
dei lor parziali, ma senza poter ottenere
il pallio, si unirono all'esaltazione del
cardinale Altieri, il quale, allegando la
poca sanità e la gravissima età sua, e
gridando: <i>Guardate bene ch'io non son
abile</i>, con lagrime e scongiuri resistè non
poco alle loro intenzioni. Ma finalmente
arrendendosi accettò piangendo un peso,
sì avidamente ricercato e con tanta allegrezza
ricevuto da altri. In venerazione
del pontefice suo benefattore prese il
nome di <i>Clemente X</i>, e verso la di lui
memoria esercitò dipoi in altre guise la
sua gratitudine. Della propria casa non
aveva egli parenti, e volendo pur continuare
l'antica e nobile famiglia Altieri
romana ne' tempi avvenire, pensò a ricrearla
nella parimente antica e nobile dei
Paluzzi Romani. Una sua nipote Laura
Caterina era stata maritata al <i>marchese
Gasparo Paluzzi</i> degli Albertoni, nipote
del <i>cardinal Paluzzo Paluzzi</i>. Adottò pertanto
tutta quella famiglia, dandole il cognome
degli Altieri e il nome di nipoti,
e cedendo loro tutti i beni patrimoniali
della sua casa. Conferì allo stesso cardinal
Paluzzi, appellato da lì innanzi il <i>cardinale
Altieri</i>, le primarie dignità; e siccome
questi abbondava di vivacità d'ingegno e
di abilità in maneggiare i pubblici affari,
così abbracciò volentieri l'assunto di sollevare
il vecchio pontefice nelle fatiche
del governo. Conferì ancora al suddetto
<i>Gasparo Paluzzi</i>, marito della nipote, inserito
nella casa Altieri, il grado di generale
dell'armi della Chiesa, e di castellano
di Sant'Angelo. Maritò <i>Lodovica</i>
sua pronipote in <i>Domenico Orsino duca</i> di
Gravina, e <i>Tarquinia</i> altra sua pronipote
in <i>Egidio Colonna</i> principe di Carbognano.
Roma, da gran tempo avvezza ai nepotismi,
nulla si stupiva di questi salti di
grandezza, anzi ne tripudiava per lo
sforzo dei nipoti pontifizii, e massimamente
perchè Romani. Si ammutirono
solamente i plausi de' saggi, al veder tanti
<span class="pagenum" id="Page_1260">[1260]</span>
nuovi padroni (e spezialmente il cardinale),
i quali ben si previde che sotto
l'ombra del decrepito pontefice dominerebbono,
con timore di soggiacere di
nuovo ai passati disordini, e di provare
un governo diverso dal pietoso e saggio
di <i>Clemente IX</i>.
</p>

<p>
Giunto all'età di sessanta anni <i>Ferdinando
Il duca</i> di Toscana compiè il
corso della vita e del principato nel dì 23
di maggio dell'anno presente, dopo aver
governato per lungo tempo i suoi popoli
con impareggiabil prudenza e con affetto
da padre, ricompensato anche dall'amore
dei sudditi stessi, che di molte lagrime
onorarono il suo funerale. Secondo il
glorioso costume della casa de Medici,
gran protettore fu delle lettere, e amatore
de' letterati, siccome pienamente dimostrò
il dottor Giuseppe Bianchini da
Prato nel suo Trattato dei gran duchi di
Toscana. Celebre sopra tutto riuscì, e
memorabile sarà presso i posteri l'Accademia
del Cimento, istituita nell'anno
1657 dal nobilissimo genio del <i>cardinale
Leopoldo de Medici</i>, e dalla liberalità di
esso gran duca Ferdinando promossa e
favorita, dove insigni filosofi faticando,
diedero poi alla luce i tanto applauditi
Saggi di naturali esperienze. Lasciò questo
principe due figli, a lui procreati da
<i>Vittoria della Rovere</i> gran duchessa, donna
di gran talento, cioè <i>Cosimo III</i> gran
principe, tornato poco fa dai suoi viaggi
per le corti d'Europa, che a lui succedette
nel dominio, e <i>Francesco Maria</i>,
decorato poi della sacra porpora cardinalizia.
Nell'aprile di quest'anno giunse
a Milano per governatore <i>don Gasparo
Tellez Giron duca d'Ossuna e di Uceda</i>,
a cui per lo sposalizio di una figlia del
marchese di Caracena pervenne una ricchissima
eredità. Era in questi tempi
duca di Guastalla <i>Ferrante Gonzaga</i>; non
avea che un figlio maschio, cioè il <i>principe
Cesare</i> in età di sei in sette anni, che
gli fu rapito dalla morte. Restandovi una
sola sua figlia, cioè la principessa <i>Anna
Isabella</i>, con poca o niuna speranza di
<span class="pagenum" id="Page_1261">[1261]</span>
altra prole, pensò allora la vedova <i>imperadrice
Leonora Gonzaga</i> di procurare
l'accasamento di questa principessa col
duca di Mantova <i>Ferdinando Carlo</i> Gonzaga,
figlio del <i>duca Carlo II</i>, fratello di
sua maestà, per desiderio di unire al
ducato di Mantova quello di Guastalla.
Fece perciò dei gran maneggi per effettuar
questo maritaggio; tuttochè nel regno
di Napoli esistesse una linea di principi
Gonzaghi di Guastalla, chiaramente
chiamati alla successione in quel ducato.
Fu in quest'anno intentata nel senato
veneto fiera accusa contro il capitan generale
<i>Francesco Morosino</i>, quasichè egli
avesse mancato al suo dovere nella resa
di Candia; ma con pieni voti restò egli
poscia assoluto.
</p>

<hr />
</div>

<div class="chapter">
<h2 class="hidden" id="MDCLXXI">MDCLXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXXI</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Clemente X</span> papa 2.</td>
  </tr>
  <tr>
    <td><span class="smcap">Leopoldo</span> imperadore 14.</td>
  </tr>
</table>

<p>
Con sante intenzioni era entrato il <i>pontefice
Clemente X</i> nel governo pastorale e
politico, e, seguendo le massime lodatissime
del suo predecessore <i>Clemente IX</i>,
confermò la congregazione da lui istituita
per trovar le maniere di sgravar i popoli
dalle tante gravezze loro imposte dai
suoi antecessori, nulla più desiderando
che il loro sollievo. Ma, ritrovata la camera
apostolica sì carica di debiti per li
capricci di alcuni precedenti nepotismi,
quasi gli caddero le braccia. Contuttociò,
perchè era cessata la guerra col Turco,
abolì le decime degli ecclesiastici, ed
estinse la metà della tassa imposta alle
milizie dello Stato, dolendosi di non poter
per ora di più fare in benefizio dei
suoi sudditi. Riformò poscia la compagnia
delle Corazze posta in piè da <i>papa
Innocenzo X</i>. Alleggerì il numero de' soldati,
la spesa de' quali ascendeva a cento
mila scudi annui. Moderò o levò molte
spese esorbitanti o superflue del palazzo,
come ancora in Roma e per lo Stato, usate
da' suoi predecessori. Quel ch'è più, ordinò
che tutte le componende ed altri emolumenti
<span class="pagenum" id="Page_1262">[1262]</span>
spettanti alla borsa privata del
papa si depositassero al sacro monte di
Pietà, con animo di valersene in pubblico
bene, risoluto di non imitare chi innanzi
a lui avea atteso più ad arricchire i proprii
parenti, che a procurar con vero zelo la
pubblica felicità. Il <i>marchese di Lucerna</i>,
ambasciatore allora di Savoia nella corte
di Roma, in una sua relazion manuscritta
asserisce d'aver più volte inteso dalla
bocca stessa del pontefice l'avversione sua
ad ingrandir con soverchie ricchezze i
nipoti, detestando egli l'opulenza e i tesori
di quattro case pontifizie formate a' suoi
giorni, e dicendo di avere abbastanza
provveduti i suoi parenti coi suoi beni
proprii loro rinunziati, e colle cariche
anche prodigamente loro assegnate, bastando
tali rendite al decoroso loro mantenimento.
Ma non cessavano i parenti
suoi di lagnarsi liberamente di questa,
come essi dicevano, stitichezza del papa,
e gli mettevano intorno tentatori potenti
per ismuoverlo da sì glorioso proponimento:
laonde stava curiosamente aspettando
la gente l'esito della battaglia, e se
le batterie della tenerezza del sangue
fossero da tanto che conducessero il papa
a mostrarsi uomo.
</p>

<p>
Si mutò in fatti a poco a poco registro,
non forse perchè il buon pontefice
recedesse dalle onorate sue massime, ma
perchè la sua decrepitezza e poca sanità
il costrignevano bene spesso al letto, convenendogli
perciò di lasciar molta parte
delle redini in mano del <i>cardinale Altieri</i>,
di modo che non passò gran tempo che il
popolo dicea essere <i>Clemente X</i> papa di
nome, e il cardinale papa di fatti. E giacchè
abbiam fatta menzione dell'ambasciator
di Savoia, conviene aggiugnere
che, nella congiuntura della sua ambasceria,
fra lui e il marchese Francesco Riccardi
ambasciator di Toscana, nacque
controversia di uguaglianza o di precedenza;
e n'era per seguire scandalo,
giacchè l'una e l'altra parte aveano fatto
armamento di gente. Ma seppe il cardinale
Altieri colla sua destrezza calmar
<span class="pagenum" id="Page_1263">[1263]</span>
quella tempesta senza pregiudizio dei
contendenti, che deposero l'armi, ma non
già gli odii. Un principio di sollevazione
fu nell'aprile in Messina, dove, provandosi
carestia, ne attribuiva il basso popolo
la colpa al mal governo degli Spagnuoli,
o all'avidità dei nobili, per vendere più
caro i loro grani. Un certo Giuseppe Martinez,
preso un pugnale in mano, andò
gridando per le strade: <i>Ammazza, ammazza</i>.
Unitisi con lui molti della feccia della
plebe, corsero ad incendiar le case di alcuni
del governo, e seguirono uccisioni
e saccheggi. Inoltre segretamente spedirono
costoro a Parigi, per impegnar quella
corte in loro aiuto; ma ritrovarono il
<i>re Lodovico XIV</i> con altri pensieri in testa,
cioè tutto rivolto a preparamenti per
muovere guerra agli Olandesi. Mancata
questa speranza, venne meno anche la
sedizione, che costò la vita ad alcuni capi
di quegli ammutinati. Nè si vuol tralasciare
un editto pubblicato nel dì 20 di
maggio dal <i>pontefice Clemente X</i>, per cui
decretò che nulla pregiudicasse alla nobiltà
di tutto il suo Stato l'esercizio della
mercatura, purchè i nobili non vendessero
alla minuta le merci. Utilissimo e
lodevole decreto per animar la gente al
commercio e alle arti, che sono il sugo
vitale per arricchire e rendere felici gli
Stati; laddove la guerra, di cui tanti si
pregiano, non serve che ad impoverirli.
Attendevano i più antichi Romani all'agricoltura,
e non lasciavano per questo
d'essere segnalati guerrieri, allorchè il
bisogno lo richiedeva.
</p>

<hr />
</div>

<div class="chapter">
<h2 class="hidden" id="MDCLXXII">MDCLXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXXII</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Clemente X</span> papa 3.</td>
  </tr>
  <tr>
    <td><span class="smcap">Leopoldo</span> imperadore 15.</td>
  </tr>
</table>

<p>
Pieno d'umiltà il buon pontefice
<i>Clemente IX</i> avea ordinato un ignobil
sepolcro al corpo suo. <i>Clemente X</i> esercitò
la sua gratitudine verso del defunto
benefattore con ergergli ancora una suntuosa
memoria nell'anno presente. Inoltre
pose la prima pietra per un insigne
<span class="pagenum" id="Page_1264">[1264]</span>
ristoramento ed ornamento alla basilica
Liberiana, ossia a Santa Maria Maggiore,
che fu condotto alla sua perfezione nel
seguente anno. In auge grande di felicità
si trovavano gli Olandesi in questi tempi.
Affidati nella lor lega coll'Inghilterra e
colla Svezia, si vantavano di aver fatto
paura al re di Francia <i>Luigi XIV</i> nella
precedente guerra da lui mossa alla Spagna;
ed avendo alterato il commercio coi
Franzesi, parlavano alto alle occasioni. Il
re Cristianissimo, che non solo avidamente
aspettava, ma cercava col moccolino
le occasioni di farsi rispettare, di
accrescere la sua gloria e di far nuove conquiste,
non lasciò cader questa per terra.
Tante segrete ruote seppe maneggiare lo
industrioso e liberal suo gabinetto, che
gli riuscì di staccar la Svezia e l'Inghilterra
dalla lega colle Provincie Unite, e
di stabilir anche una forte alleanza con
<i>Carlo II</i> re britannico contra delle medesime.
Dormivano i lor sonni gli Olandesi,
quando sul principio d'aprile il re
di Francia e d'Inghilterra dichiararono
la guerra all'Olanda; e il primo passò
con potente esercito a' suoi danni. Presero
i Franzesi in sei giorni le prime
quattro piazze di frontiera. Fu poi considerato
come azione veramente mirabile
l'avere la cavalleria franzese valicato
il vasto fiume del Reno in faccia ai
nemici, che fecero ben qualche resistenza,
ma in fine, atterriti da tanto ardire, si
diedero alla fuga. In cinque settimane
ridusse il vittorioso re più di quaranta
piazze alla sua ubbidienza; commosse
ancora l'elettor di Colonia e il vescovo
di Munster contro gli stessi Olandesi, la
fortuna de' quali parea omai ridotta agli
estremi, se la città d'Amsterdam, col
rompere le dighe ed allagar le campagne,
non fermava il rapido corso del valore e
della fortuna franzese. Di altro non si
parlava allora per tutta Italia che di sì
strepitosi avvenimenti; e se ne parlava
con piacere, per la speranza che di tali
acquisti avesse a profittar la religion
cattolica, e fu infatti inviato un vescovo
<span class="pagenum" id="Page_1265">[1265]</span>
cattolico alla già presa città d'Utrect.
Ma si trovò vicina anche l'Italia a veder
crescere un acceso fuoco di guerra fra
<i>Carlo Emmanuele II duca</i> di Savoia e la
<i>repubblica di Genova</i>.
</p>

<p>
Passano per eredità gli odii di quei
confinanti fra loro. Ma si aggiunse a muovere
il duca una cospirazione di Raffaello
dalla Torre bandito da Genova, che fecegli
sperar facile l'acquisto di Savona.
Scopertasi a tempo da' Genovesi questa
mena, vi provvidero. Ma giacchè s'era
dato principio alle ostilità col pretesto di
controversie di confini, si continuò poscia
il ballo; furono presi luoghi dall'una
parte e dall'altra, e succederono delle
azioni calde con far di molti prigioni, e
sì gli uni che gli altri vantavano superiorità
di forza e di bravura. Ma il re
Cristianissimo, sia perchè fosse implorata
la sua mediazione, o perchè a lui non
piacessero questi romori, spedì il signor
di Gaumont per interporsi con amichevoli
persuasioni a far posare l'armi, e a
rimettere in arbitri le lor differenze, ordinando
anche di valersi del tuono di
minaccie contro chi si trovasse renitente.
Tregua pertanto fu fatta, e destinata la
città di Casale per luogo delle conferenze.
Riuscì alla voce del Gallo ciò che
non aveano potuto ottenere co' loro uffizii
il papa ed altri principi d'Italia. Il
bello poi fu, che dopo avere il ministro
franzese stabilito il luogo del congresso,
venne un imperioso ordine del re, che le
pretensioni delle parti si dovessero dedurre
alla sua corte, con aspettarne la
decisione del savio giudizio di sua maestà.
Rincrebbe più d'un poco questo alto
parlare al duca di Savoia, nulla dipendente
dall'autorità del re, e molto più
a' Genovesi, che erano da gran tempo
sotto la protezione del re di Spagna.
Tuttavia sì formidabile era il monarca
franzese, che convenne piegare il capo.
Spediti poscia a Parigi dall'una e dall'altra
parte ministri ben informati delle
scambievoli ragioni, nell'anno appresso
la tregua si convertì in pace, e le restanti
<span class="pagenum" id="Page_1266">[1266]</span>
controversie de' confini furono rimesse
ai giudici italiani da eleggersi di soddisfazion
delle parti. Terribili memorie lasciò in
quest'anno un tremuoto, a cui simile non
s'era forse mai provato nella Romagna e
Marca. In Rimini spezialmente fu il maggior
flagello, perchè per la maggior parte
in quella città chiese, palazzi e case andarono
per terra. Ed essendo succeduta la
maggiore scossa, mentre in dì di festa le
genti si trovavano alle chiese, vi perderono
la vita più di cento persone, e senza
paragone molti più vi restarono feriti.
Pretesero i sacri oratori zelanti questo
essere stato un visibil gastigo di Dio,
perchè non era portato il dovuto rispetto
alla casa del Signore. Sommamente ancora
patirono le città di Ancona, Fano,
Pesaro e Sinigaglia, col rovesciamento
di assai chiese e case, e colla morte di
molti abitanti, essendo ridotti que' popoli
a dormire a cielo scoperto. In quest'anno
la contestabilessa Colonna e la duchessa
Mazzarina si fuggirono da Roma per
andarsene in Francia.
</p>

<hr />
</div>

<div class="chapter">
<h2 class="hidden" id="MDCLXXIII">MDCLXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXXIII</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Clemente X</span> papa 4.</td>
  </tr>
  <tr>
    <td><span class="smcap">Leopoldo</span> imperadore 16.</td>
  </tr>
</table>

<p>
Aveano i perfidi Musulmani con varii
pretesti mossa la guerra contro la
Polonia, regno di gran potenza, ma regno
più debole di tanti altri minori, e
sempre mal preparato per la difesa, per
cagion della forma del governo, sì disadatta
all'union degli animi, e a procurare
il pubblico bene. Coll'improvvisa
irruzione di un potentissimo esercito si
impadronirono i Turchi dell'importante
piazza di Caminietz, e di quaranta quattro
altri luoghi fra città e castella. Per
sottrarsi a perdite maggiori, fece il <i>re
Michele</i> una vergognosa pace, con cedere
que' luoghi, cioè tutta la Podolia, al gran
signore, e con obbligarsi inoltre di pagare
venti mila scudi annualmente alla Porta.
Non sofferì la generosa nazion polacca
un sì obbrobrioso accordo, e dichiarata
<span class="pagenum" id="Page_1267">[1267]</span>
la guerra al Turco, si diede a sollecitar
l'aiuto de' principi cristiani contro
il comune nemico. Con essi Polacchi entrò
in lega il gran duca di Moscovia; e
questi inviò a Roma Paolo Manesio cavaliere
scozzese, capitan delle sue guardie,
per implorar gli aiuti del pontefice.
Trovò ottimo trattamento, carezze e regali
in quella corte, ma niuna voglia di
collegarsi con quel barbaro principe; e
se ne partì mal soddisfatto, perchè il papa
nelle risposte non volle accordare al Moscovita
il titolo di <i>czar</i>, ossia di <i>Cesare</i>,
che Giovanni Basilide dopo l'ampie sue
conquiste avea cominciato ad usare, riputandolo
la corte romana lo stesso che
quel d'imperadore. Nè altro parimente
che belle parole potè ottenere dal senato
veneto quell'ambasciatore, cioè quella
stessa moneta che i Polacchi e Moscoviti
aveano adoperato allorchè i Veneziani
si trovarono in tante angustie per la guerra
di Candia. A <i>Giovanni Sobieschi</i> generale
della Polonia toccò di rintuzzare col
suo valore l'ardire turchesco; e questi
poi seppe farsi eleggere re di quel regno
dopo la morte del re Michele, succeduta
nell'anno presente.
</p>

<p>
Più che mai continuò ancora lo sforzo
dell'armi franzesi contro le Provincie
Unite, e dopo un famoso assedio di
sole tre o quattro settimane ebbe il <i>re
Lodovico XIV</i>, nel dì 5 di luglio, il contento
e la gloria di entrar vittorioso nella
fortezza creduta inespugnabile di Maestricht.
Tanti progressi del monarca franzese,
il quale intanto non lasciava di dar
buona pastura di accomodamento, essendo
anche stata scelta la città di Colonia
per luogo de' congressi, cagion furono in
fine che <i>l'imperadore Leopoldo</i>, <i>Carlo II
re</i> delle Spagne e <i>Carlo IV duca</i> di Lorena,
ne' mesi di luglio e d'agosto, strinsero
lega con gli Olandesi. All'incontro
il re chiamato Cristianissimo, per dare
apprensione da un'altra parte a Cesare,
conchiuse, nel dì 5 di giugno, col
gran signore Maometto IV un'alleanza
più stretta che le precedenti. Stava forte
<span class="pagenum" id="Page_1268">[1268]</span>
a cuore ad esso monarca il tener ben
affetta a' suoi interessi la corona della
gran Bretagna; e giacchè il <i>re Carlo II</i>
non avea successione, e si trattava di far
passare alle seconde nozze <i>Jacopo Stuardo</i>
duca d'Yorch, fratello del medesimo
re, che già s'era dichiarato cattolico, si
prese il pensiero esso re Cristianissimo
di trovargli moglie. A sì sublime grado
fu scelta <i>Maria Beatrice d'Este</i>, sorella
del giovinetto duca di Modena <i>Francesco
II</i>, principessa, nel cui animo e cuore
aveano posto seggio le più eminenti virtù.
Ma perchè più alto tendevano i pensieri
di questa principessa, risoluta di
consecrarsi a Dio in un monistero, s'incontravano
troppe difficoltà ad ottenere
il suo assenso. Nè si sarebbono superate,
se il sommo pontefice, considerando che
in tai nozze concorreva il bene della cristianità,
non avesse interposte le sue paterne
esortazioni. Però nel dì 30 di
settembre, in Modena dal conte di Peterburug
a nome del duca di Yorch fu
sposata essa principessa. Dopo di che,
accompagnata dalla duchessa <i>Laura</i> sua
madre e dal <i>principe Rinaldo</i> suo zio, si
mise in viaggio alla volta di Parigi, dove
pervenuta, ricevè onori immensi da quella
corte. Quivi si fermò ella, finchè pacificato
l'eretico parlamento inglese, che non
di buon occhio mirava una principessa
tale, perchè cattolica, e destinata al trono
della Gran Bretagna, permise la sua
entrata nel regno nel principio di dicembre,
onorata da frequenti salve d'artiglieria,
ma lacerata da non poche mormorazioni
di chi troppo odio professava
alla religion cattolica. Trovò in fatti questa
principessa il parlamento affaccendato
per islontanare dal regno ogni ombra di
esercizio pubblico della medesima religione.
<i>Papa Clemente X</i> in questi tempi,
con cadere infermo, fece sperare o temer
mutazioni in quella corte. Parea che la
sua grande età nol lascerebbe risorgere;
ma si riebbe, ed uscì in pubblico. Alzavano
intanto i nipoti Altieri da' fondamenti
un superbo palazzo in Roma, pel
<span class="pagenum" id="Page_1269">[1269]</span>
quale fu creduto dalla gente maligna che
s'impiegasse parte del danaro che sua
santità avea fatto depositare nel monte
della Pietà, quando è certo ch'egli inviò
di grosse somme per difesa della Polonia
contro de' Turchi.
</p>

<hr />
</div>

<div class="chapter">
<h2 class="hidden" id="MDCLXXIV">MDCLXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">MDCLXXIV</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Clemente X</span> papa 5.</td>
  </tr>
  <tr>
    <td><span class="smcap">Leopoldo</span> imperadore 17.</td>
  </tr>
</table>

<p>
Cominciarono in quest'anno a cangiar
faccia gli affari dell'Olanda, perchè
tanto s'industriarono i ministri di Spagna
e gli amici degli Olandesi in Londra, che
il <i>re Carlo II</i> lasciò andare la finora inutile
alleanza colla Francia, e stabilì pace
con essi Olandesi. Altrettanto poi fecero
l'elettor di Colonia e il vescovo di Munster.
Sbrigata l'Olanda da questi nemici,
e rinforzata dall'armi dei collegati, cioè
dell'<i>imperadore</i> e della <i>Spagna</i>, fece prendere
altre risoluzioni al monarca franzese.
Cioè abbandonò egli, alla riserva di
Mastrich e di Grave, tutte le altre piazze
occupate agli Olandesi, ma coll'avvertenza
di torchiar prima le borse degli
abitanti, di minare e far saltare le fortificazioni,
e di asportarne tutte le artiglierie
e munizioni. In bene e in male si parlò
forte dappertutto di questo abbandonamento
e di tante asprezze. Alla testa delle
sue armate passò il re medesimo di nuovo
nel mese di aprile verso la Franca Contea,
e dopo alcuni vigorosi assedii s'impadronì
di Gray, di Besanzone, di Dola,
e d'ogni altro luogo forte di quella contrada,
con piantarvi i gigli, che quivi fecero
buone radici. Inferì danni ben gravi al
palatino del Reno, perchè, lasciato il suo
partito, aveva abbracciato quello dei collegati.
Riuscì intanto agli Olandesi di guadagnar
l'elettore di Brandeburgo, che
con grandi forze venne in loro aiuto.
Contra di tanti nemici era la sola Francia,
ma senza sgomentarsi. Seguirono poi
battaglie con varia fortuna dell'armi.
Dall'un canto il <i>maresciallo di Turrena</i> e
il <i>principe di Condè</i> fecero di grandi prodezze.
<span class="pagenum" id="Page_1270">[1270]</span>
Minori dall'altra parte non furono
quelle di <i>Guglielmo principe d'Oranges</i>,
del vecchio generalissimo <i>conte Raimondo
Montecuccoli</i> Modenese, e del <i>general Caprara</i>
Bolognese. Gran teatro di miserie
per tanti paesi fu l'anno presente; e tutto
per l'ambizione d'un solo monarca,
le cui trionfali imprese venivano da' suoi
popoli e parziali esaltate alle stelle, ma
con diverso giudizio riguardate da altri,
e detestate poi sommamente dai suoi avversarii.
</p>

<p>
Scoppiò nell'anno presente la ribellion
di Messina. Potea dirsi ben felice
quella città per la copiosa popolazione e
per l'abbondanza del commercio mercè
del suo porto, il più sicuro di tutto il
Mediterraneo; più felice ancora, perchè
fra le città sottoposte alla monarchia di
Spagna, niuna godea tanti privilegii ed
esenzioni, come Messina, perchè avea ben
governatore spagnuolo, ma ritenea forma
di repubblica col suo senato, composto
di nobili senatori e di alcuni ancora del
popolo. Fu creduto che desse impulso alla
sollevazione l'avere i regii ministri imposti
nuovi tributi; perciocchè uso fu
degli Spagnuoli, allorchè li pungeva la
necessità delle guerre, di provvedere al
bisogno presente, senza mettersi pensiero
dell'avvenire col vendere i fondi del demanio
e delle rendite regali nei regni di
Napoli e Sicilia. Tornando poi nuove angustie
per nuove guerre, altro ripiego non
restava che d'inventar altre gabelle ed
aggravii: del che si risentivano forte i
popoli. Ma, per sentimento di altri, ebbe
origine quell'incendio dall'avere i ministri
spagnuoli introdotte e fomentate due
fazioni nella città di Messina, o tentato di
escludere dal governo i senatori. Nacquero
perciò lamenti, satire e commozioni;
e perchè furono castigati alcuni dei più
insolenti, crebbe maggiormente l'alterazione
del popolo, che spedì a Madrid le
sue suppliche, affinchè il re provvedesse
alla mala condotta de' suoi ministri, ma
con riportarne solamente minaccie di gastighi
e rigori. Perchè un dì del mese di
<span class="pagenum" id="Page_1271">[1271]</span>
agosto furono dal governator chiamati a
palazzo tutti i senatori, sorse e prese fuoco
una voce che si volesse levar loro la
vita; e brutto indizio certamente fu l'essere
state chiuse le porte del palazzo, appena
vi furono essi entrati. Allora il popolo
tutto corse all'armi, e trasse furiosamente
al palazzo. Avvertito di questa
sollevazione il governatore <i>don Diego Soria</i>,
fece aprir le porte, e lasciò tosto uscire
i senatori illesi; ma questo non bastò
a calmare l'ammutinata gente, che fieramente
cominciò a cercare gli Spagnuoli,
e gli obbligò a ritirarsi nelle quattro fortezze
della città; ma senza insultare il
governatore, che non volle abbandonare
il palazzo, gridando essi intanto: <i>Viva il
re di Spagna</i>. Informati pertanto di sì
gran torbido il <i>marchese di Baiona</i> vicerè
di Sicilia, e il <i>marchese d'Astorga</i> vicerè
di Napoli, non perderono tempo a spedir
gente e navi alla volta di Messina, e far
piazza d'armi a Melazzo, dando assai a
conoscere che voleano colla forza soffocare
quel fuoco.
</p>

<p>
Allora fu che i Messinesi ruppero
ogni misura, s'impossessarono di varii
posti e del palazzo, e cominciarono le
ostilità spezialmente contro la fortezza di
San Salvatore, posta alla bocca del porto.
Cacciarono anche di città chiunque era
tenuto per ben affetto agli Spagnuoli. Intanto
al vicerè Baiona giunsero cinque
galee di Malta, altrettante di Genova; e
vennero da Napoli e dalle città di Sicilia
rinforzi di gente, coi quali cominciò egli
a strignere la città coll'occupazione di
vari siti. Ma usciti i Messinesi, con tal
fierezza trattavano gii Spagnuoli, che questi
ad ogni lor comparsa battevano la ritirata.
La proposizion fatta d'un perdon
generale ebbe poca fortuna, perchè venendo
accompagnata dall'armi, non istimò
il popolo di potersene fidare, e massimamente
sapendo di che tempra fosse il
genio spagnuolo. Aveano già i Messinesi,
assai conoscenti che le lor forze non
avrebbono potuto reggere, spedito a Roma
Antonio Caffaro a trattare col <i>duca di Etrè </i>
<span class="pagenum" id="Page_1272">[1272]</span>
ambasciatore di Francia, con offerir
la loro città al re Cristianissimo, ottenuta
la quale, si facea credere assai facile la
conquista di tutta l'isola. Volarono corrieri
al <i>re Luigi</i>, che corse tosto al buon
mercato, ed ordinò che il commendator
di Valbella con sei vascelli da guerra
portasse viveri e munizioni a Messina;
che questo presentemente era il suo maggior
bisogno. Arrivato che fu colà il Valbella,
fu proclamato il re di Francia per
suo padrone dal popolo, cantato il <i>Te
Deum</i>, inalberati dappertutto gli stendardi
coi gigli, ed affrettata l'espugnazione di
San Salvatore, che in fine fu costretto alla
resa. Nuovo vicerè in questo mentre giunse
in Sicilia il <i>marchese di Villafranca</i>, e
colà arrivarono ancora molte milizie spedite
da Milano e dalla Catalogna, colle
quali si cominciò a maggiormente angustiar
Messina, impedendo l'introduzione
dei viveri; di maniera che non finì l'anno
presente che si trovò ridotto quel
popolo in pessimo stato, e gli Spagnuoli
si teneano come in pugno di vederlo venir
fra poco colla corda al collo a chiedere
misericordia.
</p>

<p>
Nè mancarono a Roma i suoi sconcerti
nell'anno presente. Intento il <i>cardinale
Altieri</i> a rendere maggiormente
fruttifera la dogana di Roma, trovò il gran
segreto di mettere una nuova imposta di
un tre per cento sopra qualsivoglia roba
mercantile che s'introducesse nella città,
obbligando a questo pagamento qualsivoglia
persona, senza dichiarar punto di
eccettuarne i cardinali e gli ambasciatori:
dal che sarebbe provenuto un gran vantaggio
alla camera, e, per quanto fu creduto,
anche al cardinale stesso, dicendosi
che i gabellieri gli aveano promesso venti
mila doble, se levava le esenzioni ad
essi ambasciatori. Furono anche in procinto
di mettere la pena di scomunica
contro i contravventori, se saggi teologi
non l'avessero impedito. Pretendeva infatti
il cardinale che quei pubblici rappresentanti
si abusassero dell'esenzion
fin qui loro accordata; e non avea il torto,
<span class="pagenum" id="Page_1273">[1273]</span>
perchè ordinario costume degli uomini è
il far fruttare, per quanto si può, la propria
bottega. Per questo editto, pubblicato
nel dì 18 di giugno, e poi con dichiarazione
più precisa nel dì 11 di settembre,
dove tutti si vedeano sottoposti alla confiscazion
delle robe, a pene pecuniarie ed
anche corporali si alterarono forte non
pochi porporati, ma specialmente protestarono
offeso il lor carattere, e i pretesi
lor diritti gli ambasciatori delle corone;
perlochè unironsi insieme quei di Cesare,
di Francia, di Spagna e di Venezia, chiedendone
soddisfazione. Rispondeva l'Altieri
che il papa era padrone in casa sua,
e co' suoi domestici si burlava di loro,
perchè le potenze si trovavano allora in
troppi impegni di guerra. Mandarono tutti
e quattro gli ambasciatori i lor gentiluomini
a chiedere udienza al papa; e il maestro
di camera rispose che sua santità per
quattro giorni avvenire si trovava impedito,
benchè poi lo stesso pontefice confessasse
di non averlo saputo, e ne sgridasse,
<span class="pagenum" id="Page_1274">[1274]</span>
quando lo seppe, il mastro di camera.
Inviarono i lor segretarii per avere
udienza dal cardinale Altieri, ed egli fece
serrar loro in faccia le porte del suo appartamento,
tirar le catene a quelle del
palazzo papale e rinforzar le guardie;
locchè pretesero gli ambasciatori un maggiore
strapazzo alla lor dignità. Intanto
fu scritto ai nunzii, affinchè rappresentassero
alle corti gli eccessi degli ambasciatori,
pretendendo questi, all'incontro, che
fossero calunnie, e di provarlo coi mandati
da loro spediti, dei quali mai non
poterono ottener nota. Continuò tutto il
resto dell'anno con varie scene, raggiri
ed artifizii, che si leggono nelle relazioni
manuscritte di quei tempi. Il papa rimise
l'affare in arbitri, ad una congregazione;
e finì l'anno senza che gli ambasciatori
spuntassero cosa alcuna. Il duca di Etrè
quasi solo tenne saldo, perchè dal suo
sovrano ricevè ordine di sostener con
vigore tutto quanto o di ragione o di fatto
aveano praticato i precedenti ministri.
</p>

<p class="pad2 center larger">
FINE DEL VOLUME VI.
</p>
</div>

<hr />

<div class="somm">
<h2><a id="indice" href="#indfront">INDICE
</a></h2>

<p class="indice"><a href="#ANNALI_DITALIA">ANNALI D'ITALIA FINO ALL'ANNO 1500</a></p>
<p class="indice"><a href="#MCCCCLXIV">MCCCCLXIV</a>
<a href="#MCCCCLXV">MCCCCLXV</a>
<a href="#MCCCCLXVI">MCCCCLXVI</a>
<a href="#MCCCCLXVII">MCCCCLXVII</a>
<a href="#MCCCCLXVIII">MCCCCLXVIII</a>
<a href="#MCCCCLXIX">MCCCCLXIX</a>
<a href="#MCCCCLXX">MCCCCLXX</a>
<a href="#MCCCCLXXI">MCCCCLXXI</a>
<a href="#MCCCCLXXII">MCCCCLXXII</a>
<a href="#MCCCCLXXIII">MCCCCLXXIII</a>
<a href="#MCCCCLXXIV">MCCCCLXXIV</a>
<a href="#MCCCCLXXV">MCCCCLXXV</a>
<a href="#MCCCCLXXVI">MCCCCLXXVI</a>
<a href="#MCCCCLXXVII">MCCCCLXXVII</a>
<a href="#MCCCCLXXVIII">MCCCCLXXVIII</a>
<a href="#MCCCCLXXIX">MCCCCLXXIX</a>
<a href="#MCCCCLXXX">MCCCCLXXX</a>
<a href="#MCCCCLXXXI">MCCCCLXXXI</a>
<a href="#MCCCCLXXXII">MCCCCLXXXII</a>
<a href="#MCCCCLXXXIII">MCCCCLXXXIII</a>
<a href="#MCCCCLXXXIV">MCCCCLXXXIV</a>
<a href="#MCCCCLXXXV">MCCCCLXXXV</a>
<a href="#MCCCCLXXXVI">MCCCCLXXXVI</a>
<a href="#MCCCCLXXXVII">MCCCCLXXXVII</a>
<a href="#MCCCCLXXXVIII">MCCCCLXXXVIII</a>
<a href="#MCCCCLXXXIX">MCCCCLXXXIX</a>
<a href="#MCCCCXC">MCCCCXC</a>
<a href="#MCCCCXCI">MCCCCXCI</a>
<a href="#MCCCCXCII">MCCCCXCII</a>
<a href="#MCCCCXCIII">MCCCCXCIII</a>
<a href="#MCCCCXCIV">MCCCCXCIV</a>
<a href="#MCCCCXCV">MCCCCXCV</a>
<a href="#MCCCCXCVI">MCCCCXCVI</a>
<a href="#MCCCCXCVII">MCCCCXCVII</a>
<a href="#MCCCCXCVIII">MCCCCXCVIII</a>
<a href="#MCCCCXCIX">MCCCCXCIX</a>
<a href="#MD">MD</a></p>
<p class="indice"><a href="#conclusione">CONCLUSIONE DELL'OPERA</a><br />
<a href="#ANNALI">ANNALI D'ITALIA FINO ALL'ANNO 1750</a><br />
<a href="#prefazione">PREFAZIONE</a></p>
<p class="indice"><a href="#MDI">MDI</a>
<a href="#MDII">MDII</a>
<a href="#MDIII">MDIII</a>
<a href="#MDIV">MDIV</a>
<a href="#MDV">MDV</a>
<a href="#MDVI">MDVI</a>
<a href="#MDVII">MDVII</a>
<a href="#MDVIII">MDVIII</a>
<a href="#MDIX">MDIX</a>
<a href="#MDX">MDX</a>
<a href="#MDXI">MDXI</a>
<a href="#MDXII">MDXII</a>
<a href="#MDXIII">MDXIII</a>
<a href="#MDXIV">MDXIV</a>
<a href="#MDXV">MDXV</a>
<a href="#MDXVI">MDXVI</a>
<a href="#MDXVII">MDXVII</a>
<a href="#MDXVIII">MDXVIII</a>
<a href="#MDXIX">MDXIX</a>
<a href="#MDXX">MDXX</a>
<a href="#MDXXI">MDXXI</a>
<a href="#MDXXII">MDXXII</a>
<a href="#MDXXIII">MDXXIII</a>
<a href="#MDXXIV">MDXXIV</a>
<a href="#MDXXV">MDXXV</a>
<a href="#MDXXVI">MDXXVI</a>
<a href="#MDXXVII">MDXXVII</a>
<a href="#MDXXVIII">MDXXVIII</a>
<a href="#MDXXIX">MDXXIX</a>
<a href="#MDXXX">MDXXX</a>
<a href="#MDXXXI">MDXXXI</a>
<a href="#MDXXXII">MDXXXII</a>
<a href="#MDXXXIII">MDXXXIII</a>
<a href="#MDXXXIV">MDXXXIV</a>
<a href="#MDXXXV">MDXXXV</a>
<a href="#MDXXXVI">MDXXXVI</a>
<a href="#MDXXXVII">MDXXXVII</a>
<a href="#MDXXXVIII">MDXXXVIII</a>
<a href="#MDXXXIX">MDXXXIX</a>
<a href="#MDXLI">MDXLI</a>
<a href="#MDXLII">MDXLII</a>
<a href="#MDXLIII">MDXLIII</a>
<a href="#MDXLIV">MDXLIV</a>
<a href="#MDXLV">MDXLV</a>
<a href="#MDXLVI">MDXLVI</a>
<a href="#MDXLVII">MDXLVII</a>
<a href="#MDXLVIII">MDXLVIII</a>
<a href="#MDXLIX">MDXLIX</a>
<a href="#MDL">MDL</a>
<a href="#MDLI">MDLI</a>
<a href="#MDLII">MDLII</a>
<a href="#MDLIII">MDLIII</a>
<a href="#MDLIV">MDLIV</a>
<a href="#MDLV">MDLV</a>
<a href="#MDLVI">MDLVI</a>
<a href="#MDLVII">MDLVII</a>
<a href="#MDLVIII">MDLVIII</a>
<a href="#MDLIX">MDLIX</a>
<a href="#MDLX">MDLX</a>
<a href="#MDLXI">MDLXI</a>
<a href="#MDLXII">MDLXII</a>
<a href="#MDLXIII">MDLXIII</a>
<a href="#MDLXIV">MDLXIV</a>
<a href="#MDLXV">MDLXV</a>
<a href="#MDLXVI">MDLXVI</a>
<a href="#MDLXVII">MDLXVII</a>
<a href="#MDLXVIII">MDLXVIII</a>
<a href="#MDLXIX">MDLXIX</a>
<a href="#MDLXX">MDLXX</a>
<a href="#MDLXXI">MDLXXI</a>
<a href="#MDLXXII">MDLXXII</a>
<a href="#MDLXXIII">MDLXXIII</a>
<a href="#MDLXXIV">MDLXXIV</a>
<a href="#MDLXXV">MDLXXV</a>
<a href="#MDLXXVI">MDLXXVI</a>
<a href="#MDLXXVII">MDLXXVII</a>
<a href="#MDLXXVIII">MDLXXVIII</a>
<a href="#MDLXXIX">MDLXXIX</a>
<a href="#MDLXXX">MDLXXX</a>
<a href="#MDLXXXI">MDLXXXI</a>
<a href="#MDLXXXII">MDLXXXII</a>
<a href="#MDLXXXIII">MDLXXXIII</a>
<a href="#MDLXXXIV">MDLXXXIV</a>
<a href="#MDLXXXV">MDLXXXV</a>
<a href="#MDLXXXVI">MDLXXXVI</a>
<a href="#MDLXXXVII">MDLXXXVII</a>
<a href="#MDLXXXVIII">MDLXXXVIII</a>
<a href="#MDLXXXIX">MDLXXXIX</a>
<a href="#MDXC">MDXC</a>
<a href="#MDXCI">MDXCI</a>
<a href="#MDXCII">MDXCII</a>
<a href="#MDXCIII">MDXCIII</a>
<a href="#MDXCIV">MDXCIV</a>
<a href="#MDXCV">MDXCV</a>
<a href="#MDXCVI">MDXCVI</a>
<a href="#MDXCVII">MDXCVII</a>
<a href="#MDXCVIII">MDXCVIII</a>
<a href="#MDXCIX">MDXCIX</a>
<a href="#MDC">MDC</a>
<a href="#MDCI">MDCI</a>
<a href="#MDCII">MDCII</a>
<a href="#MDCIII">MDCIII</a>
<a href="#MDCIV">MDCIV</a>
<a href="#MDCV">MDCV</a>
<a href="#MDCVI">MDCVI</a>
<a href="#MDCVII">MDCVII</a>
<a href="#MDCVIII">MDCVIII</a>
<a href="#MDCIX">MDCIX</a>
<a href="#MDCX">MDCX</a>
<a href="#MDCXI">MDCXI</a>
<a href="#MDCXII">MDCXII</a>
<a href="#MDCXIII">MDCXIII</a>
<a href="#MDCXIV">MDCXIV</a>
<a href="#MDCXV">MDCXV</a>
<a href="#MDCXVI">MDCXVI</a>
<a href="#MDCXVII">MDCXVII</a>
<a href="#MDCXVIII">MDCXVIII</a>
<a href="#MDCXIX">MDCXIX</a>
<a href="#MDCXX">MDCXX</a>
<a href="#MDCXXI">MDCXXI</a>
<a href="#MDCXXII">MDCXXII</a>
<a href="#MDCXXIII">MDCXXIII</a>
<a href="#MDCXXIV">MDCXXIV</a>
<a href="#MDCXXV">MDCXXV</a>
<a href="#MDCXXVI">MDCXXVI</a>
<a href="#MDCLXXVII">MDCLXXVII</a>
<a href="#MDCXXVIII">MDCXXVIII</a>
<a href="#MDCXXIX">MDCXXIX</a>
<a href="#MDCXXX">MDCXXX</a>
<a href="#MDCXXXI">MDCXXXI</a>
<a href="#MDCXXXII">MDCXXXII</a>
<a href="#MDCXXXIII">MDCXXXIII</a>
<a href="#MDCXXXIV">MDCXXXIV</a>
<a href="#MDCXXXV">MDCXXXV</a>
<a href="#MDCXXXVI">MDCXXXVI</a>
<a href="#MDCXXXVII">MDCXXXVII</a>
<a href="#MDCXXXVIII">MDCXXXVIII</a>
<a href="#MDCXXXIX">MDCXXXIX</a>
<a href="#MDCXL">MDCXL</a>
<a href="#MDCXLI">MDCXLI</a>
<a href="#MDCXLII">MDCXLII</a>
<a href="#MDCXLIII">MDCXLIII</a>
<a href="#MDCXLIV">MDCXLIV</a>
<a href="#MDCXLV">MDCXLV</a>
<a href="#MDCXLVI">MDCXLVI</a>
<a href="#MDCXLVII">MDCXLVII</a>
<a href="#MDCXLVIII">MDCXLVIII</a>
<a href="#MDCXLIX">MDCXLIX</a>
<a href="#MDCL">MDCL</a>
<a href="#MDCLI">MDCLI</a>
<a href="#MDCLII">MDCLII</a>
<a href="#MDCLIII">MDCLIII</a>
<a href="#MDCLIV">MDCLIV</a>
<a href="#MDCLV">MDCLV</a>
<a href="#MDCLVI">MDCLVI</a>
<a href="#MDCLVII">MDCLVII</a>
<a href="#MDCLVIII">MDCLVIII</a>
<a href="#MDCLIX">MDCLIX</a>
<a href="#MDCLX">MDCLX</a>
<a href="#MDCLXI">MDCLXI</a>
<a href="#MDCLXII">MDCLXII</a>
<a href="#MDCLXIII">MDCLXIII</a>
<a href="#MDCLXIV">MDCLXIV</a>
<a href="#MDCLXV">MDCLXV</a>
<a href="#MDCLXVI">MDCLXVI</a>
<a href="#MDCLXVII">MDCLXVII</a>
<a href="#MDCLXVIII">MDCLXVIII</a>
<a href="#MDCLXIX">MDCLXIX</a>
<a href="#MDCLXX">MDCLXX</a>
<a href="#MDCLXXI">MDCLXXI</a>
<a href="#MDCLXXII">MDCLXXII</a>
<a href="#MDCLXXIII">MDCLXXIII</a>
<a href="#MDCLXXIV">MDCLXXIV</a>
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>Per facilitare la consultazione è stato aggiunto un indice alla fine del testo.</p>
</div>








<pre>





End of the Project Gutenberg EBook of Annali d'Italia, vol. 6, by 
Lodovico Antonio Muratori

*** END OF THIS PROJECT GUTENBERG EBOOK ANNALI D'ITALIA, VOL. 6 ***

***** This file should be named 56431-h.htm or 56431-h.zip *****
This and all associated files of various formats will be found in:
        http://www.gutenberg.org/5/6/4/3/56431/

Produced by Barbara Magni and the Online Distributed
Proofreading Team at http://www.pgdp.net (This file was
produced from images generously made available by The
Internet Archive)


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
